## Thesis XXV.

**[883]** *Praeterea potestas docendi infallibilis magisterii sacri extenditur ad illa omnia divinitus non revelata, quibus negatis depositum ipsius revelationis per apostolos factae integrum, ut par est, custodiri jam non posset.*

### Declaratio.

Veritates, divinitus non revelatae cum veritatibus a Deo per apostolos revelatis speciali ratione nexae esse possunt, idque dupliciter: aut solo nexu certitudinis, quatenus negatis vel in dubium vocatis illis ipsae veritates revelatae forent pro fidelibus tantummodo non certae, aut etiam nexu veritatis, quatenus falsis illis veritates revelatae forent falsae.

**[884]** Ad priorem classem pertinent facta, quae dogmatica vocantur, ut concilium tridentinum fuisse legitimum, Pium IX re ipsa fuisse s. Petri successorem in primatu; quibus, factis nutantibus certitudo summa de ipsis veritatibus fidei, auctoritate concilii vel pontificis ejusdem definitis, jam non exstitisset. Etsi facta talia etiam ad classem alteram pertinere possunt, quatenus rerum revelationis aliquarum, ut concilia a capite ecclesiae legitime convocari, primatum Petri perpetuum esse, ipsa veritas pendere inde potest.

**[885]** Alterius classis primum sunt textus dogmatici, i. e., textus originis humanae, qui de rebus revelatis agunt proindeque fidei deposito aut consentanei aut quadantenus adversi sunt; quibus textibus aut repudiatis, cum essent fidei conformes, aut approbatis, cum difformes essent, veritas fidei ipsa proderetur; unde ecclesiae multum interest de iis judicare acceptis non quidem secundum auctoris sensum subjectivum, sed secundum sensum objectivum seu illum, qui vi textus et contextus exprimatur ideoque et intentus ab auctore merito praesumatur vel juridicè habeatur.

**[886]** Deinde huc referuntur veritates complures speculativae atque practicae, sive sunt tales, quae aperte instar principiorum veritatibus revelatis praeviæ suppōnantur, cum ordo revelationis super ordinem rationis construatur, sive tales, quae aperte ex veritatibus revelatis consequantur: rejectis nimirum veritatibus ejusmodi suppositis vel consectariis, per syllogismum rite formatum, adhibitis scilicet veritatibus non revelatis, sed naturali lumine compertis, ad veritates revelatas ipsas infitiandas perveniretur. Nec tamen veritates ita cum revelatis cohaerentes hac de causa item revelatae numerandae sunt: nam illae veritates intelliguntur tantum eae, quae ex veritate aliqua revelata ope veritatis novae aliunde cognoscendae ideoque discursu proprie dicto, non pure explicante sensum ipsius veritatis revelatae deducuntur; atqui illud solum est a Deo revelatum, quod est immediate in se ipso vel formaliter ab eō dictum seu vel explicite enuntiatum vel, si est quadantenus implicitum, per simplicem analysim veritatis revelatae ut talis reperitur. Ita quis recte quidem censeat, Deum revelando, homines omnes nasci in peccato, revelasse, etiam hunc illumve hominem fuisse ab origine in peccato, quatenus qui dicit omnes in concreto et absolute, qui aliquando sint, effert item singulos, qui loco suo et tempore sine negotio cogniti vel cognoscendi supponuntur, ac si eos ipse in individuo designet, similiter ut praedicta quaedam a Deo ipso edicuntur, quamvis ante eventum minus clare eadem ab audientibus accipiantur; sed non aeque Deus revelando, Christum esse hominem, ipse quoque dixit, in Christo esse in concreto ea distincte omnia, quae studio laborioso nunc in homine deteguntur; veritates igitur istiusmodi cum revelata conectuntur, non revelatae ipsae sunt. Ceterum existimem huc referendas esse veritates ipsas naturales sive illas, quae sunt ex se manifestæ, sive illas, quarum ope ex revelatis veritates aliae inferuntur, si nexus veritatum naturalium cum deductis et ab ecclesia peremptorie statutis ita exploratus est, ut eversis illis hae veritates caderent. Sane ex revelatione ut absolute nunquam licet abusu facultatis loquendi proferre verbum otiosum (*Mat* 12, 36), eo quod est otiosum, item eadem ratione absolute non licebit ponere actum otiosum ullum externum vel internum ideoque abusu intellectus dissentire a veritate qualicumque satis manifesta, quod est verbum internum plus quam otiosum, quatenus non solum sine ratione sufficiente, sed magis contra rationem interna affirmatione adhaeretur falso; quocum principio cohaeret, absolute non licere dissentire ab hac illave in concreto veritate per lumen naturale satis omnibus manifesta, nec licere dissentire ab hac illave veritate naturali, quae sit certa ex nexu explorato cum veritate per ecclesiam peremptorie statuta, quamvis non revelata. Quae altera affirmatio cohaeret etiam cum veritate revelata, pro peccato ipso vitando fugiendum per se esse periculum peccandi (*Eccli* 3, 27), quatenus qui negat veritatem arte nexam cum veritate per auctoritatem ecclesiae tenenda, ad hanc veritatem ipsam negandam fere cogitur. Atqui is, qui statuit, absolute non licere ab hac illave sententia dissentire, aequivalenter statuit, sententiam eam veram esse, siquidem dissentire ab errore absolute malum esse nequit. Ita conecti cum revelatis potest non solum veritas, textum quemdam dogmaticum originis humanae pro sensu objectivo revelationi congruere vel adversari, sed etiam veritas naturalis, hunc illumve esse ejus sensum objectivum, cum scilicet sensus clarus est, quia ambiguum textum talem non, ut locos dubios scripturae vel divinae traditionis, auctoritate sacra modo absoluto definiendum, pro concordia vel repugnantia cum verbo Dei scripto vel tradito, attribuimus, cui definitioni sensus objectivus certus textus supponatur. Ita praeter veritatem revelationi junctam, ordinationes ritu anglicano actas esse irritas, haec alia veritas necti potest, modo hoc illove ordinationes anglicanas actas esse, sive modus iste ex historia cognitus et perspectus est, sive est modus saltem in concreto unicus, quo ordinationes eaedem intellegi irritae possint. Praeterea exempla veritatum huc pertinentium naturalium, quae sint ex se liquidae vel et revelationi supponantur, invenias in articulis damnatis Nicolai de Ultricuria (D 457—467).

**[887]** Tum fidei deposito intime conjungitur rectitudo disciplinae ecclesiasticae universalis. Etenim ecclesia regens, quotiens non solum animo invito quaedam tolerat nec solum quaepiam transeuntia vel particularia statuit, sed fert legem disciplinae, ex se scilicet stabilem, ab omnibus servandam, facto ipso docet, et legem illam observando ecclesia oboediens tota facto ipso profitetur (cf. s. *Thomae* S. theol. p. I. 2. q. 97. a. 3), legem talem, si non semper optimam nec maxime opportunam, esse tamen bonam et per se quidem et generatim utilem proindeque verae fidei vel morum honestati sive lege Dei positiva sive lege naturali (cf. *Rom* 2, 9—16) pronuntiatae respondere, certe non adversari. Qua sententia abjecta periclitarentur principia fidei et morum revelata vel revelatis juncta, unde illa disciplina et doctrina emanavit, vel labefieret ipsum dogma ecclesiae Dei sanctae, per quod ecclesia universa ex fine proprio per voluntatem Domini efficacem nunquam neglegendo salutifera pro bono malum praecipere vel suscipere nullum potest.

**[888]** Hinc vinculo haud dissimili cum veritatibus revelatis conecti invenitur bonitas et utilitas hujus illiusve ordinis religiosi seu modi vivendi fidelium aliquorum ad salutem suam vel et proximi et ipsam perfectionem vitae christianae consequendam, observatis etiam per vota perpetua consiliis evangelicis (ex *Mat* 19; 10—12. 21; *1 Cor* 7, 32—38) et regulis pro fine proprio instituti propriis. Namque error in hac causa redundaret satis manifesto in depositum ipsum fidei et morum revelatum vel; ordine religioso jam per ecclesiam cognito et approbato, redundaret in articulum, quo credimus ecclesiae sanctitatem, cui repugnat ordinem sancire ex se ad finem religiosum obtinendum non idoneum, similiter ac constituere disciplinam, quae sit contraria bonis moribus vel in ecclesiae totius damnum cedat; etsi enim ecclesia universa institutum ordinis cujusdam religiosi neutiquam amplectitur, hoc tamen institutum vi approbationis plenae ut via ex se ducens ad virtutem in sua perfectione assequendam omnibus fidelibus proponitur et cum proportione commendatur.

**[889]** Eodem spectat veritas, quae ipso judicio de hominis jam defuncti sanctitate, gloria, dignitate veneranda continetur. Quae veritas attingere revelationem tunc praesertim potest, cum defunctus est martyrium pro Christo passus (vide v. g. *Mat* 10, 32. 39; 16, 25 cum parallelis *Marc* 8, 35; *Luc* 9, 24; 17, 33; *Jo* 12, 25), vel cum post ipsam quoque hominis mortem miracula ad invocationem illiusmet vel venerationem reliquiarum fiunt, siquidem hoc pacto noscitur Deus non veritatem ab illo praedicatam, sed invocationem et cultum hominis talis comprobare (cf. s. *Thomae* S. theol. p. 2. 2. q. 178. a. 2); quare dogma sanctitatis Dei interponitur, quamvis, nulla exsistente locutione Dei proprie dicta, sanctitas defuncti revelata dici nequeat. Quin pro fulgore martyrii vel vitae virtutibus heroicis ornatae cum miraculis sequentibus in medium proferre etiam dogma illud ut facillime applicandum licet, quo generatim gloriam sanctorum credimus. Et accedere potest, quod saepius ecclesia pro studio laudabili augendae gloriae Dei et hominum salutis promovendae excitatur juste et quasi conaturaliter, ut statuat definite hominem defunctum instar exemplaris vitae christianae imitandum vel etiam lege disciplinae generali, prospiciente unitati cultus, instar patroni invocandum et instar amici Dei venerandum; ubi, si imitandus ille ediceretur, cujus mores imitandi reapse minime essent, vel si colendus ille exhiberetur, cujus cultus, ut damnati, pius honestusque non exsisteret, jam sacrum depositum fidei et morum vel puritas, ecclesiae credenda, sicut per alias perversas disciplinae leges, laederetur. Quo referas illa *Hieronymi* (in Philem 4 ss; *M* 26, 609 s): „Non putemus levem Philemonis praedicationem, si eamdem fidem habeat in sanctos quam et in Deum. Qui credit Deum sanctum esse, utique non errat. Quod si quis hominem qui sanctus non est, sanctum esse crediderit, et Dei eum junxerit societati, Christum violat, cujus corporis omnes membra sumus. „Qui dicit“, inquit, „justum injustum, et injustum justum, abominabilis uterque apud Deum est“ (*Prov* 17, 15): similiter qui sanctum dicit esse non sanctum, et rursum non sanctum, asserit sanctum, abominabilis apud Deum est. Omnes credentes, secundum apostolum, Christi corpus efficiuntur (al. efficimur) (*1 Cor* 6, 15). Qui in Christi corpore errat et labitur, asserens membrum ejus vel sanctum esse, cum non sit: vel non sanctum esse, cum sanctum sit, vide quali crimine obnoxius fiat: „Vae“, ait Isaias, „qui dicunt dulce amarum, et amarum dulce: ponentes tenebras lucem, et lucem tenebras“ (*Is* 5, 20). Dulce, puto esse sanctimoniam: amarum, quod sanctimoniae contrarium est; aeque lux sanctimonia intelligi potest, tenebrae contrariae sanctitati.“ Ista etiam plenius in cultum pleniorem valent. 

**[890]** His denique addam nominatim facta divina, ut miracula, quae non ipso deposito revelationis contineantur. Certe revelatum est, miracula v. g. ipsius Christi et facta esse, de quōrum veritate historica cōnstare possit, et vere rationem miraculi habere, et vere comprobāre illud, ad quod firmandum sunt producta (*Mat* 11, 2—6. 20—24; *Jo* 2, 11; 5, 36; 10, 25. 26. 37. 38; 11, 41—48; 12, 37—43; 15, 22—25; 20, 29—31; cf. concilii vaticani s. III. cn. 4. de fide; *D* 1660). Atqui hae tres veritates manifesto vacillarent eo, quod consimile judicium recusaretur de factis consimilibus, quae post tempus apostolicum hodiēque fiunt. Item revelatum est, signa mirabilia post fidem simpliciter proindeque plus minusve semper secutura esse (*Marc* 16 17. 18; *Jo* 14, 12); cui intime jungitur, haec vel illa facta etiamnum evenientia miracula agnosci.

**[891]** Ad tales igitur veritates cum rēvelatis copulatas peremptorie asserendas magisterium ecclesiae infallibile se extendere affirmamus. Videlicet non sane ut ad depositum fidei pertinentes vel ut rēvelatas, sed ut ad custodiam depositi spectantes vel ut rēvelatis hoc illove gradu et modo conexas veritates illas proponere et, quod eodem redit, sententias iisdem immediate oppositas non quidem ut haereses, sed ut aliter pravas, censuris vel notis doctrinae malae inustis variis, profligare magistri sacri potestate infallibili possunt; quod agendo non tam munus testium, quam doctorum sensu pressiore veritates creditas adscitis aliis explicantium et vindicum ipsorum propugnaculorum fidei exercent. Ubi adversariis incidimus jansenianis, qui disputantes directe quidem de textibus dogmaticis originis humanae contendunt, ecclesiam infallibilem 'certe esse' in quaestione juris, at non in quaestione facti. Distinguitur enim quaestio primum de doctrina quadam spectata in se ipsa vel in abstracto, utrum sit fidei consona an dissona, bona an mala, quae est quaestio juris; dein succedit quaestio de doctrinae ejusdem enuntiatione in concreto per librum humanum quendam facta, num ab auctore doctrina ea recta vel perversa reapse in libro sit expressa, quae est quaestio facti. Ecclesia autem definiendo, doctrinam rēvelatis gradu modove suo sive congruentem sive repugnantem libro contineri, definit directe vel explicite quaestionem facti, quasi indirecte vel implicite quaestionem juris; quod et in aliis definitionibus praeter doctrinam factum respicientibus contingit. Porro thesis nostra ex dicendis saltem est doctrina catholica omnino agnoscenda, immo ratione bona jam dogma fidei ducitur. 

**[892]** Demonstratio. 1. Magisterium ecclesiae infallibile eum certe ambitum obtinet, qui pro fine suo consequendo vel munere implendo postulatur; quod constat vel per ipsam Christi institutoris sapientiam, ut quae sane fini media sufficientia aptentur. Atqui fini suo vel muneri imposito magisterium infallibile nequit, ut par est, satisfacere, nisi ad illa omnia extenditur, quibus neglectis depositum sacrum revelationis non potest efficaciter custodiri; cujusmodi sunt ultra veritates ipsas revelatas etiam complura in se non revelata, quae cum revelatis nexu speciali sive certitudinis sive veritatis conjunguntur. Ergo magisterium ecclesiae infallibile praeter veritates in se revelatas, ut objectum suum primarium, ad veritates quoque alias, cum revelatis nexu speciali cohaerentes, velut objectum secundarium, refertur. 

**[893]** *Prob. prior pars minoris:* Institutum est divinitus magisterium ecclesiae in hunc finem, ut agente ipso depositum revelationis custodiretur integrum seu fidelium fides pura et una semper servaretur, proindeque, salubri doctrina proposita et noxiis erroribus exclusis, via salutis tuta et expedita monstretur et sternetur; sicut enim potestas ecclesiastica universa, ita potestas docendi ad hominum salutem ordinatur. Atqui gravissimo huic fini magisterium ecclesiae nequit, ut par est, satisfacere, nisi ad ea omnia extenditur, quorum doctrina est plus minusve necessaria vel maxime opportuna ad depositi custodiam, ad fidei puritatem et unitatem procurandam, ad errores vel pericula deceptionis a fidelibus removenda et sic tandem salutem animarum in tuto collocandam (cf. *Act* 20, 29—31; *Eph* 5, 6; *Col* 2, 8; *1 Tim* 1, 3; 6, 20 s; *2 Tim* 1, 13 s; 2, 16 s). Sed qua necessitate magisterium ipsum, hac et infallibilitas magisterii, pro doctrina peremptoria quidem proferenda, ad illa omnia porrigitur. Etenim tam late patet infallibilitas quam sacra docendi suprema potestas, cum eam instar proprietatis consequatur. Insuper magisterium fallibile assensum absolutum in rebus adhuc dubiis postulare ideoque controversias terminare non valeret. Tandem actibus docendi omnibus, quos magisterium sacrum ponat, fidei depositum custoditur; hac autem in custodia ipsa et pro ipsa infallibile est, cum peremptorie docet, ecclesiae magisterium.

**[894]** *Prob. altera pars minoris:* Depositum revelationis, ut par est, custoditur vel fidei integritas proindeque sanctitas et salus hominum procuratur per veritatis revelatae legitimam indubitate propositionem, sinceram explicationem, rectam pro scientia et vita christiana applicationem, diligentem ab erroribus adversis distinctionem validamque defensionem. Atqui ad hanc efficacem propositionem, explicationem, applicationem, distinctionem, defensionem minime sufficit proponere veritates revelatas ipsas seu dogmata fidei eaque discernere ab erroribus directe oppositis seu ab haeresibus cavendis; sed etiam necessarium est seu summopere opportunum proferre complures veritates in se non revelatas, sed revelatis conjunctas, easque distinguendo ab erroribus directe veritates nexas, indirecte propius vel remotius fidem salutarem labefactantibus vindicare; quales veritates intelleguntur ex praemissa (n. 883—890) declaratione tum facta dogmatica, veritates revelationi praesuppositae vel conclusiones theoreticae et practicae, quae ex veritatibus revelatis tamquam principiis fecundis paulatim ratiocinando inferantur et ad omnem vitam hominum pro variis temporum adjunctis applicentur, honestas disciplinae ecclesiasticae, bonitas ordinis religiosi, sanctitas hominis defuncti, miracula usque adhuc patrata, tum textus dogmatici, de quibus nominatim janseniani litem intenderunt; nam abjudicata ecclesiae facultate textus illos ex sensu objectivo rectos vel pravos peremptorie declarandi et haereticis ipsis effugium apertum semper superesset cum unitatis fidei jactura manifesta, et catholicis, praesertim rudioribus, praesens nec valide propulsandum periculum maneret veneni erroris perniciosi pro vera et salutifera doctrina ex libris doctorum sive corruptis hauriendi.

**[895]** 2. Ex *Mat* 28, 18–20 infallibile est magisterium sacrum, quotiens aliquid a Domino mandatum observandum ultimo ecclesiam totam docet (cf. n. 834). Atqui cum fert legem, per se scilicet perpetuam, universalem disciplinam, quamvis in se non revelatae, ultimo ecclesiam totam docet, observandam esse hic et nunc absolute vel sine ulla tergiversatione oboediendo, nisi magisterium ipsum de jure suo decedat, potestatem legiferam a Domino mandatam (vide *Mat* 16, 18. 19; 18, 17. 18; cf. 1 *Cor* 11, 34 cum 4, 1; *concilii tridentini* s. XXI, c. 2; *D* 809). Ergo magisterium sacrum infallibile est in statuenda lege universali disciplinae etiam non revelatae ita, ut haec tantum absolute observanda ideoque bona esse possit. Atqui infallibilitas, quae ex verbis Domini extendatur ad disciplinam non revelatam exsequendam, pariter ad res omnes cum revelatis nexas, etiam speculativas lege quadam ecclesiae tenendas, extendenda est.

**[896]** 3. Idem ex sensu praxique ecclesiae demonstratur. Ecclesia enim ipsa Spiritu sancto assistente debet profecto posse scire vel opportune significare, quibus in rebus erroris sit immunis; aliter infallibilitatis donum inutile evaderet. Atqui ecclesia vel pontifex romanus ecclesia sequente in rebus etiam non revelatis, sed cum revelatione intime nexis infallibilem sese exhibebat. Ita

a. *Gregorius M.* non solum dogmata definita in conciliis, sed imprimis ipsa quattuor concilia, quae facta sunt dogmatica, firmissime suscipere et venerari se fatetur (supra n. 847). — Congruit symbolum fidei a *Leone IX* propositum (*D* 297). — Similiter ex articulo 5 inter 39, de quibus suspecti errorum Wiclef et Hus jubente *Martino V* interrogandi erant, tenendum est, concilio etiam constantiensi universalem ecclesiam repraesentantem esse; quo posito per articulum sequentem significatur credendum, esse approbandum illud, quod concilium constantiense in favorem fidei et ad salutem animarum approbavit (*D* 551. 552). Et articulo 24 proponitur credendum, papam canonice electum, qui pro tempore fuerit, ejus nomine proprio expresso, successorem b. Petri esse (*D* 568). — Ad haec videas professionem fidei orientalibus praescriptam ab *Urbano VIII* et *Benedicto XIV*, qua et synodi universales suscipiuntur (*D* 873).

**[897]** b. Ad textus dogmaticos quod attinet, ecclesia ipso facto asserebat sibi potestatem judicandi peremptorie ideoque infallibiliter non solum de heterodoxia vel orthodoxia propositionis alicujus doctrinaeve simpliciter, sed prout propositio vel doctrina eadem exstaret in aliquo originis humanae libro, proindeque pro re nata adscribebat sibi facultatem definiendi, doctrinam perversam, v. g. haereticam, libro illo contineri ita, ut ipse liber haereticus habendus esset atque haereticus, in casu quidem pertinaciae, censendus esset libri auctor. Sic *concilium nicænum* I Arii opinionem, verba, librum affectum nomine *Thaliae* condemnavit (ex *Socratis* hist. eccl. 1. 1. c. 9. et *Sozomeni* hist. eccl. 1. 1. c. 21; *M* 67, 78 ss. 922 s). — *Anastasius I* damnavit scripta prava Origenis (*K* 276. 281. 282. 284). — *Innocentius I* scripta quaedam apocrypha non solum repudianda, verum etiam damnanda exhibet (ep. 6. ad Exsuperium episc. tolos. c. 7. n. 13; *M* 20, 502); idem in libro Pelagii nihil paene esse censuit, quod non a quovis damnandum atque calcandum esset (ep. 31. ad quinque episc. n. 5; *M* 20, 596). — In *concilio Ephesino* (act. 1; *H* 1, 1363 ss) orthodoxa pronuntiata est epistula Cyrilli ad Nestorium, damnata est epistula Nestorii ad Cyrillum, quâ lecta episcopi simul omnes exclamarunt: „Quicumque Nestorium non anathematizat, anathema sit. Hunc recta fides anathematizat: hunc sancta synodus anathematizat. Quicumque Nestorio communicat, anathema sit. Omnes Nestorii epistolam et dogmata anathematizamus: omnes haereticum Nestorium anathematizamus.“ — In *formula Hormisdae* omnes haereses, praecipue *Nestorius* haereticus cum aliis compluribûs anathematizantur (*D* 141). — Pariter, *synodus V* damnatis aliis hominibus et scriptis reprobavit (cn. 12—14; *D* 183—186) Theodorum *Mopsuestenum* et impia ejus scripta, scripta aliqua Theodoreti, epistulam Ibae, ita quidem, ut omnibus ea defendentibus diceret anathema. — Item *Gregorius M.* supra (n. 847) doctrinas cum auctoribus a conciliis irrevocabiliter judicatas exhibet. — Congruit concilii later. a. 649 sub *Martino I* cn. 18 (*D* 219). — Eodem spectat articulus 7. 8. 11 ex iis, de quibus errorum Wicleff et Hus suspecti ex mandato *Martini V* interrogandi erant, ubi assensus firmus de viris illis cum *Hieronymo de Praga* habendis pro haereticis et eorum libris et doctrinis habendis pro perversis postulatur (*D* 553—555). — Unde etiam *Alexander VII* per constitutionem „Cum ad s. Petri sedem“ 16. oct. 1656 quinque propositiones Jansenii in sensu a Jansenio intento, scilicet intentione verbis expressa, damnatas esse definivit et constitutione „Regiminis apostolici“ 15. febr. 1664 eas ita sincero animo reiciendas esse edixit (*D* 971), postea vero *Clemens XI* sua „perpetuo valitura“ constitutione „Vineam Domini“ 16. jul. 1705 declaravit (*D* 1317), „damnatum in quinque . . propositionibus janseniani libri sensum, quem illarum verba prae se ferunt, ut praefertur, ab omnibus Christi fidelibus ut haereticum, non ore solum, sed et corde recipi ac damnari debere.“ — Ipsum *concilium vaticanum* docet (s. III. c. 4; *D* 1645): „Omnem . . assertionem veritati illuminatæ fidei contrariam omnino falsam esse definimus. Porro ecclesia, quæ una cum apostolico munere docendi, mandatum accepit fidei depositum custodiendi, jus etiam et officium divinitus habet falsi nominis scientiam proscribendi, ne quis decipiatur per philosophiam, et inanem fallaciam. Quapropter omnes christiani fideles hujusmodi opiniones, quæ fidei doctrinæ contrariæ esse cognoscuntur, maxime si ab ecclesia reprobatae fuerint, non solum prohibentur tanquam legitimæ scientiæ conclusiones defendere, sed pro erroribus potius, qui fallacem veritatis speciem prae se ferant, habere tenentur omnino.“ Cf. cn. 2. de fide et ratione (*D* 1664). Pro qua definitione sollemni ecclesia textus dogmaticos originis humanæ saltem eos, qui immediatè vel formaliter doctrinæ revelatæ adversentur, peremptorie vel infallibiliter proscribere potest. — Congruenter *Pius X* (encycl. 7. sept. 1907; *D¹⁰* 2084—2086) repudiavit delirationem modernistarum, qui affirmationes scientiæ qualescumque magisterio ecclesiæ obnoxias nullo modo volunt, prius praetexendo, pro objecti diversitate discidium inter fidem et scientiam numquam esse posse, dein inopinato adjungendo, fidem scientiæ etiam subjectam esse. Eodem spectat error modernistarum a s. officio 3. jul. 1907 rejectus 5 (*D¹⁰* 2005): „Cum in deposito fidei veritates tantum revelatæ contineantur, nullo sub respectu ad ecclesiam pertinet judicium ferre de assertionibus disciplinarum humanarum.“ Et damnatus error 7 (*D¹⁰* 2007): „Ecclesia, cum proscribit errores, nequit a fidelibus exigere ullum internum assensum, quo judicia a se edita complectantur.“

**[898]** c. Ad haec ecclesia judicio peremptorio, proinde infallibili non solum veritates revelatæ proponere et errores his oppositos ut hæreses proscribere, sed etiam veritates vel suppositas revelationi vel inde consequentes solebat definire seu errores ipsis repugnantes condemnare, infligendo quidem hujusmodi erroribus non hæresis, sed aut determinatam nullam doctrinæ malæ notam vel censuram aut in globo censuras præter hæresim varias aut censuram quandam censura hæresis inferiorem. Nimirum; ut vis argumenti hujus descriptis censuris præcipuis et explanationis indigentibus plenius intellegatur, hæretica ipsa sententia a magisterio sacro ea declaratur, quæ certo et immediate, verbis explicitis vel æquivalentibus, adversatur dogmati, i. e., veritati pro revelata sive jam satis ante sive per declarationem eam ipsam ad credendum propositæ; notoriæ hæretica est, quæ non solum certo, sed etiam terminis ex se claris dogmati eique jam prius in ecclesiæ agnito repugnat; sin autem sensus non certo, sed plus minusve probabiliter est hæreticus, propositio suspecta de hæresi vocatur; sin sententia quandamtenus ambigua etiam, sive ex se ipsa sive ex adjunctis, sensum potius hæreticum præ se fert, hæresim sapiens dicitur. Erronea, specificè scilicet et ut talis, non ut latius vel aliquando sub respectu alio simul est hæretica, sententia censetur, quæ directe opponitur aut conclusionī theologicæ certæ, i. e., veritati ex una revelata et altera theologicè vel naturaliter certa deductæ, aut doctrinæ satis quidem propositæ in ratione veritatis sacræ, sed non æque firmiter, quamvis quodammodo, in ratione veritatis revelatæ; quo in altero casu, si de doctrinâ saltem fere certo revelatâ agitur, sententia erronea etiam hæresi proxima vocatur. Temeraria, ut ab hæretica et erronea distinguatur, judicatur propositio ea, quæ aut doctrinâ cum revelatâ remotius quidem nexa, sed constanter et communiter ut sat solida recepta jam sine justa causa repudiatur, aut doctrinâ probabilis vel probabilior inīque condemnatur. Præter has censuras hæresis, erroris, temeritatis indicantes gradum repugnantiæ immediatæ vel mediatæ cum deposito fidei morumve revelato aliæ sunt, quibus gradus ita non exprimitur, ut materia sive revelata sive non revelata significetur, in qua per propositiones notatæ delinquatur. Sic propositio blasphema appellatur, quæ Deo vel sanctis contumeliam infert; impia, quæ cultum Dei vel sanctorum lædit; piarum aurium offensiva, quæ saltem vi verborum usitata aliquid contrarium observantiæ erga Deum continet; injuriosa, quæ honorem Deo, sanctis, personis certis debitum violat. Schismatica renuntiatur, quæ unitati ecclesiæ opponitur; seditiosa, quæ potestati divinitus ordinatæ adversatur. Ut scandalosa designatur, quæ ruinæ spiritualis occasionem præbet. Denique sunt censuræ, quæ neque gradum certum pugnae directæ vel indirectæ contra revelationem neque materiam offensionis specialem exhibent, ut cum propositio proscribitur simpliciter ut falsa, h. e., gradu non accuratius definito veritati revelatæ disconveniens, vel cum dicitur male sonans, enuntiata scilicet verbis ex communi usu minus rectis nec per circumstantias aliter explanandis, unde facilius in sensum pravum, revelationi quomodocumque adversum accipiatur, vel cum vocatur captiosa, verbis in speciem rectis sententiam perversam illiusmodi iniciens. Porro sæpius non propositionibus singulis singulæ censuræ, sed propositionum cumulo censuræ in cumulo vel globo apponuntur, ita ut propositiones omnes vitandæ intellegantur, quatenus propositioni omni censura saltem aliqua apposita conveniat. Quales censuræ minimē confundi debent vetitis disciplinaribus, ne propositiones quædam parum opportunæ interim doceantur. Age, censurarum, quæ peremptoriē notent doctrinam pravam sive generatim pro gradu pravitatis qualicumque sive etiam expresse, in globo vel singillatim, infra hæresim proindeque feriant errores solum indirecte revelationi repugnantes, exempla non pauca reperiuntur. 

**[899]** Ita jam *Joannes XXII* errores fraticellorum complures partim hæreticos, partim insanos, partim fabulosos cognitos generali formula damnavit (*D 418*), idemque articulos aliquot *Ekardi* censuris notæ hæresis minoribus confixit (*D post 455*); *Urbanus V* conclusionem unam alteramque Dionysii *Soulechat* gradatim falsam, erroneam, hæreticam declaravit (*D 468. 469*); *Gregorius XI* propositiones *Raymundi Lulli* ex parte ut erroneos reprobavit (*D ante 474*); *Martinus V*, postulans explicite assensum firmum cum concilio Constantiensi, diversis censuris in globo articulos *Joannis Wicleff* et *Joannis Hus* affecit (*D 555*); *Innocentius VIII* propositionem *Joannis Pici Mirandulani* pro erronea et hæresim sapiente habuit (*D 620*); in globo censuris variis rejecit *Leo X* errores Lutheri (*H 9, 1891 ss*), *Pius V*, *Gregorius XIII*, *Urbanus VIII* sententias *Baji* (*D 959*); *Pius V* simpliciter quædam cambia condemnavit (*D 960. 961*), *Clemens VIII* propositionem aliquam minoribus censuris perculit (*D 962*); item *Innocentius X* *Alexander VII*, *Clemens XI* censuris etiam inferioribus repudiarunt propositionem 1. 4. 5 *Jansenii*, cui damnationi *Alexander VII* juratum quoque sinceri animi obsequium exegit (*D 966. 969. 970*); censuras inferiores inflixit *Alexander VII* propositionibus 45 (*D post 1016*), aliis 65 *Innocentius XI* (*D post 1082*), qui et propositiones *Michaelis de Molinos* in globo censuris variis compressit (*D post 1155*); *Alexander VIII* propositionem quandam censura minore profligavit (*D 1157*), alias 31 in globo censuris differentibus prostravit (*D post 1188*), *Innocentius XII* propositiones 23 de amore purissimo in globo censuris inferioribus notavit (*D post 1215*), *Clemens XI* propositiones *Quesnelli* in globo censuris multiplicibus proscripsit (*D post 1316*), *Benedictus XIV* praxim quandam exquirendi nomen complicis censuris levioribus affixit (*D 1323*) similiterque propositiones 5 de duello improbavit (*D post 1347*), *Pius VI* librum *Eybelii* ut continentem propositiones censuris variis in globo designatas reppulit (*D ante 1363*), propositionibus vero plurimis pistoriensibus singulis censuras singulas non minus explorate inferiores quam propositionibus aliis censuram ipsius hæresis apposuit (*D 1364 ss*). 

## Thesis XXXIX.

*Sola ecclesia illa, quae romana catholica nominatur, est ecclesia vera Jesu Christi.* 

**[1451]** Declaratio. Adhibendo notas ecclesiae praestitutas jam evincimus, ecclesiam Christi veram ideoque praerogativis ecclesiae per hunc tractatum vindicatis omnibus instructam esse eam, quae ex parte sua praestantiore vel capite visibili, pontifice romano, eodemque principio et centro unitatis suae romana, ex diffusione per orbem catholica nominatur; videlicet ecclesia romana non particularis neque etiam prae particularibus aliis principalis, sed universalis hoc quidem loco intelligitur. Thesis est dogma fidei, i. e., veritas revelata satis proposita saltem ita, ut ecclesia vera sit catholica romana sensu specificativo, nempe *haec* ecclesia *successori* Petri in primatu, qui nunc est episcopus *romanus*, juncta, proinde quatenus vel quamdiu episcopus romanus est *successor* Petri in primatu ideoque nomen episcopi romani pro successore Petri supponitur; non autem thesis est dogma fidei ita, ut ecclesia vera sit catholica romana sensu reduplicativo, quatenus episcopo romano prae quovis alio successore Petri in primatu firmitate perpetua adhaereat; etsi enim ex sententia in se certa pontifex romanus per jus divinum immutabile revelatum successor Petri manet (th. XVI. XVII), id tamen nondum satis inter fideles vel theologos omnes constat. 

**[1452]** Demonstratio. 1. Sola ea est ecclesia vera Christi, in qua invenitur nota ecclesiae a coetibus christianis quidem falsis dinoscendae prima et per se sufficiens, i. e., communio cum successore Petri (th. XXXVIII. p. IV). Atqui hanc notam habet ecclesia romana catholica, quoniam romana nominatur pro communione sua cum pontifice romano, qui ipse est successor Petri (th. XV—XVII). 

**[1453]** 2. Insuper notae ad unicam ecclesiam Christi discernendam necessariae et sufficientes sunt unitas, sanctitas, catholicitas, apostolicitas (th. XXXVIII. p. V. col. n. 1414. 1415. th. XXXI. XXXV. XXXVI. XXXVII). Atqui hae notae omnes coetui romano catholico inesse conspiciuntur. 

**Prob. min.** per partes. a. Viget in coetu romano catholico, exclusis (pro th. XXXIII) hominibus unitati repugnantibus, summa unitas, videlicet unitas professionis fidei in rebus satis ad credendum propositis, unitas sacramentorum et sacrificii, unitas socialis, cum principio efficaci unitatis, posito in episcopis, maxime in uno capite visibili auctoritatis plenissimae, episcopo romano. Id liquet ex receptis a coetu illo toto symbolis, actis conciliorum, fidei professionibus, ex usitatis catechismis vel approbatis libris theologicis, ex observatis ritualibus vel precibus liturgicis, ex factis unitatem omnis modi vivam continentibus publicis et cotidianis. Quin unitatem eam in romano coetu existentem ipsi adversarii agnoscunt agnitamque pro indole alia alii admirantur, alii contemptui exponere student. 

**[1454]** b. Floret in eodem coetu etiam post separationem graecorum atque protestantium sanctitas in charismatis vel miraculis manifestantibus posita; quae v. g. ex biographiis hominum sanctorum hujus coetus vel ex causis beatificationis et canonizationis patet. Sane omissis antiquioribus ab anno 1500 ad annum 1900 beati 542, beati et sancti vel certe sancti 113 declarati in ecclesia romana catholica numerantur; atqui sententiae tales miracula a Deo per servos suos edita supponunt, ex tempore Urbani VIII beatificationes singulae formales quidem miracula saltem duo, canonizationes singulae miracula nova duo, ad invocationem vel intercessionem sive singulorum sive aliquando plurium amicorum Dei nexu individuo junctorum perpetrata; quae non agnoscuntur vera, nisi facta ex testimoniis aptissimis plane certa et judicio peritorum, ut medicorum opportune consultorum, actionibus naturae manifesto superiora sunt; eademque referri ad ecclesiam divinitus approbandam inde liquet, quod, cum populus supplex miracula facienda pro sanctitate fidei famulorum Dei per ecclesiam acceptae et vitae ad fidei regulam compositae deposcat et ecclesia, ut in canonizatione, miracula sic facta pro exaltatione fidei catholicae ideoque confirmatione missionis suae divinae ad homines salutariter docendos et regendos vel pro exsecutione praedictionis a Domino sibi datae habeat, nihilominus illiusmodi miracula iterum iterumque continuatione morali, qualis sola congruit notioni miraculi, fieri non desinunt; quin etiam per se vel seposita diserta provocatione eventus miraculorum tam continuus communionem romanam prae aliis eclesiam divinitus dilectam unicam ostendit. Ipsa quoque ecclesiae pontifici romano adhaerentis propagatio et catholicitas perpetua in tanta unitate credendi et agendi, consideratis omnibus adjunctis, adjumentis naturaliter non sufficientibus, impedimentis magnis ab inimicis omnis generis, ut falsa scientia, mala cupiditate, impia potentia oppositis, instar miraculi perennis esse intellegitur (cf. n. 1378). Ad haec ibi floret hodieque sanctitas membrorum per virtutum actus varios aspectabiles eaque non tantummodo communis in hominibus innumerabilibus servantibus mandata Dei vel mox de peccato paenitentiam agentibus, sed etiam in permultis eximia, immo pro altitudine quidem rei in, non paucis heroica; quae sanctitas eximia vel heroica, eliciens laudes summas ex ore ipsorum acatholicorum, apparet in tot hominibus consilia evangelica etiam vi voti perpetuo sequentibus, apparet in tot fidelibus vitam suam cognitioni, amori, servitio Dei apud se curando vel apud alios dilatando impendentibus, apparet in tot operibus misericordiae spiritualis et temporalis exercitatae erga infideles, barbaros, pueros, orphanos, senes, lapsos, **ægrotos**, peregrinos, captivos, pauperes, miseros vivos omnes, animas et corpora defunctorum, apparet in sodalitatibus domibusve propriis fine eo pio per orbem totum conditis tamquam monumentis beneficae et industriae caritatis, apparet in ipsis heroibus sanctitatis christianae ab ecclesia fecunda matre et intemerata Christi sponsa usque semper progenitis, siquidem beati vel sancti memorati illi ordinis multiplicis, quorum sanctimonia accuratissime examinata heroico vel martyrio vel virtutum exercitio inclaruit, etiam his ultimis saeculis exstiterunt; quibus alii ab ecclesia adhuc examinandi sive martyres sive confessores serie longa adjunguntur. Nec mirum; enimvero praecepta fidei, leges morum, sacra, caerimoniae, precationes, instituta coetus romani, etiam in se spectata, per sanctitatem suam in veritate (cf. *Jo* 17, 17. 19) vel efficacitatem reddendi obsequentes sanctos rationi ipsi se commendant, certe, si qua sunt supra captum, sanctitati refragari nunquam demonstrantur. Neque ecclesiae hostes sanctitatem talem infitiari possunt nisi testificationi probatae fidem contra principia historicis communia denegando, vim suam satis evidentem factis detrectando, doctrinam vel disciplinam ecclesiae per ignorantiam vel calumniam distorquendo. — Videas *Benedicti XIV* de serv. Dei beatif. et canon., ut l. I. c. 13. n. 3. 5. 8—10; c. 19. n. 17; c. 20—22; 25—27; 30; 32; 33; Card. Steinhuber dissert. in *Stimmen aus Maria-Laach* 1905. I. 1 ss; *acta sanctorum* bollandiana; *Germanus*, *Reformatorenbilder*, Vortr. I. 4—8; *Hammerstein*, *Erinnerungen* eines alten Lutheraners, fere c. 15. et 16; *Das katholische Ordenswesen*, ut c. 12; *Heimbucher*, Die Orde und Kongregationen der katholischen Kirche[^1]; *Braunsberger*, Rückblick auf das katholische Ordenswesen im 19. Jahrhundert; *Marshall*, Die christlichen Missionen, ihre Sendboten, ihre Methode und ihre Erfolge, ut c. 2, 1; 3, 1; 9 10; magna ex parte v. *Ruville*, Zurück zur heiligen Kirche; *Die katholischen Missionen*, imprimis 1873, 26. 27. 79. 115 ss; 1874, 113 ss. 137 ss. 152 ss. 169 ss. 205 ss. 255 ss; 1875, 19 ss. 106. 127 s. 159 ss. 177 ss. 191; 1877, 13 ss; 1878, 6 ss. 45 ss; 1879, 230 ss; 1880, 13 ss. 128 ss. 172 s. 249 s; 1881, 171(1). 241 ss; 1882, 172 s; 1883, 157 ss. 214 s; 1884, 57 ss. 145 ss. 164 ss. 181 ss. 210 ss; 1885, 38. 104 ss. 151. 153; 1886, 135 s. 155 s. 175 s; 1887, 86 ss. 131 s; 1888, 69 ss. 98 ss. 123 s. 137 ss; 1890, 51 ss; 1892, 80 s. 147 ss. 210 s; 1893, 157 ss. 181 ss; 1894, 91 ss. 178 ss; 1895, 70 s. 83 ss; 1896, 1 ss. 266 ss; 1897, 245 ss; 1899, 182 s; 1900, 38. 210. 237 ss. 267. 271 ss; 1901, 6 ss. 38. 82 ss. 142 ss. 204 ss. 237 ss; 1902, 148 ss; 1903, 113. 215 s[^2]); 1905, 64 ss. 146 ss. 158 s. 175 ss; 1907, 19; 1909, 66. 217 ss. 211 ss. 255 ss. 270 ss; 1910, 65 s. 70; 1911, 83. 109 ss. 178 199 s. 205. 214. 216. 234; praeterea **legesis** 1873, 69 s; 1874, 193 ss; 1875, 17 ss. 175 s; 1876, 128 ss. 150 s. 157 ss; 1877, 63 s; 1879, 86 ss; 1884, 94 ss. 137 ss; 1885, 18 s. 211. 257. 262; 1886, 40 s. 124 ss. 155; 1888, 87 s; 1889, 171 ss; 1890, 244; 1891, 67. 238; 1892, 60. 102 s. 172 ss; 1893, 83 ss. 261 s. 266; 1894, 117 s. 283; 1895, 216. 234; 1897, 140. 218; 1900, 130 ss; 1901, 42 s; 1902, 223 ss. 247 ss; 1903, 1 ss. 30 ss. 57 ss. 103 ss. 193 ss. 222 ss. 246 ss. 270 ss; 1906, 187 ss; 1907, 166; 1908, 8 ss. 118 s. 133. 191; 1909, 11 ss. 50. 60 ss. 118. 136. 223 s; 1910, 20. 35. 40 s. 203. 223. 254; 1911, 175. 298 s. 309; *Katholische Kirchenzeitung*, 10. jul. 1906[^3]); his addatur *Vaterland* (18. jun. 1909. n. 272), quatenus refert laudes, quibus homines protestantes ordines religiosos catholicos prae aliis nominatim ob opera misericordiae ex fide et votis suis prodeuntia extollunt. 

**[1455]** c. Catholicitas ecclesiae romanae luce propria nec cuiquam diffitenda splendet. Nam sicut hodie quoque prae coetibus dissidentibus sola et a suis et ab adversariis vel invitis simpliciter catholica appellatur, ita vere est, catholicitate primum absoluta, quod illa moraliter per totum orbem cum magna et conspicua membrorum multitudine est diffusa; etenim ea una incolarum Europae prope partem dimidiam, h. e., supra 177,000,000, item dimidiam partem Americae, h. e., supra 71,000,000 tenet, per regna Asiae habens sectatores alibi plures, alibi pauciores, in summa saltem 11,500,000, per Africam totam habens hominum circiter 3,000,000, in Australia et Oceania amplius 1,000,000 notabiliter propagata cernitur (vide *Stimmen aus Maria-Laach* 1903. 2, 16 ss. 187 ss). Tum autem ecclesia romana adeo ubique gentium dilatata est catholica catholicitate hominum ipsorum etiam relativa; quamvis enim sit difficile numeros prorsus accuratos indicare proindeque forte alios alii perhibeant, constat tamen multitudine catholicorum sectas omnes differentes, quae ecclesiae Christi nomen sibi tribuant, longe superari saltem singulas; quippe relationem mutuam satis recte exprimit supputatio diligentissima, qua (l. c.) initio hujus saeculi numerantur homines in coetu romano 264,505,922 vel plures, cum protestantes inter se tantopere diversi fere 166,627,109, graeci, qui schismatici dicuntur, simul sumpti 111,320,643, socii sectarum ceterarum orientis 6,554,913, janseniani 8754 censeantur esse. Sed et in unum computatos, quamquam non sunt unum, reliquos omnes, qui se christianos vocant, per abundantiam vincit facile ecclesia romana; videlicet simul atque ea aliunde vel ex ipsa catholicitate hominum et regionum sufficiente est agnita ecclesia una vera, oportet ei adscribere membra alia plurima, h. e., infantes ubicumque valide baptizatos, siquidem hi per vim baptismi a Christo constitutam, cui ipsi obicem interponere nequeunt, ecclesiae Christi inseruntur (cf. n. 1308). Immo etsi catholicitas relativa quidem est per se et primo nota distinguens ecclesiam a coetu quovis perperam christianum se ferente (cf. n. 1346), nihilo setius ecclesia romana catholica jam inter religiones quaslibet in numero hominum non minus quam nationum eminet, quia habitatorum terrae supra 1.536,000,000 exstantium judicantur praeter catholicos ceterosque christianos qualescumque indicatos confuciani cum cultoribus majorum 235,000,000, brahmani vel hinduistae 210,100,000, mohammedani 202,048,240, cultores fetischorum cum similibus 144,700,000, buddhistae 120,250,000, taoistae 32,000,000, schintoistae 17,000,000, asseclae cultuum veterum Indiae 12,113,756, judaei 11,036,607, alii 2,844,482 (*Stimmen aus Maria-Laach* l. c.). Consimilis principatus confessionis catholicae apparet per calculum, quem ex recenti americano *Blue Book of Mission* tradit *Katholische Kirchenzeitung* (6. jun. 1905), unde hominum 1.563,446,000 nunc vivorum sunt catholici 272,638,500, protestantes 166,066,500, graeci, nempe separati 120,157,000, confuciani et taoistae 231,816,000, mohammedani 216,630,000, hinduistae 209,659,000, animistae, cultores fetischorum similesve 157,069,500, buddhistae 137,935,000, schintoistae 24,900,000, judaei 11,222,000, alii 15,352,500. Ut refert *Vaterland* (20. jan. 1911. n. 32), catholici jam sunt fere 286,000,000. Insuper vero ecclesia romana quemadmodum a primordio et deinceps memor mandati Domini praedicando evangelium infidelibus barbarisque crevit, sic etiamnum gentiles convertendo et apostolicos praefectos, vicarios, episcopos novos constituendo tum detrimentum alibi fortasse captum sarcit tum progressus laetos facit in dies singulos locis omnibus perviis et quidem hominibus quantumvis perditis Deo benedicente tam penitus mutatis, ut exsistant inde paulatim etiam digni ministri sacri vel homines utriusque sexus alii modo peculiari Domino devoti, et ut multi, ubi eligendum est, pro fide et sanctitate directionem bonorum externorum, cruciatus diros, mortem subire minime dubitent. — Visatur Marshall ib. c. 1; 2, 1; 3, 1; 4-10; Hammerstein, Erinnerungen eines alten Lutheraners, c. 15. n. 7; *Stimmen aus Maria-Laach* 1905. I, 140s; *Die katholischen Missionen* passim, ut praeter locos complures (n. 1454) citatos 1873, 25 ss. 49 ss. 78 ss; 1876, 104 ss; 1877, 126 ss; 1882, 106 s; 1885, 83 ss; 1886, 170 s. 242 ss; 1887, 108 ss; 1888, 175 ss. 224; 1889, 40 ss. 255 s; 1890, 173 s; 1891, 47 s; 1893, 25 ss. 108 ss; 1894, 49 ss. 94 s. 239; 1895, 244; 1898, 162 s. 177 ss. 199 ss. 220 ss. 239 s; 1900, 89; 1901, 31. 38 ss. 47 s. 51. 73 ss. 98 ss. 275 ss; 1902, 211 s. 270 ss; 1904, 1 ss. 25 ss; 1906, 38. 65 s. 194. 220. 280; 1907, 10 ss. 20. 86. 90. 121 ss. 145 ss. 151. 179. 183 s. 207 s. 228 ss. 279; 1908, 33 s. 47. 58 ss. 67 ss. 91 s. 108 s. 124 ss. 134 ss. 152 s. 181 s. 193 ss. 202 ss. 220 ss. 230 s. 244 ss. 267 ss; 1909, 64 ss. 88. 99 s. 123. 160 s. 185 ss. 206. 232. 260. 278 s. 281 s; 1910, 6 s. 21. 63. 89 s. 92 s. 117 s. 125 s. 151. 172 ss. 214 s. 235 ss. 250. 255. 268 ss. 274 ss. 299 s; 1911, 22. 29 ss. 45 s. 75 s. 93 s. 154. 193 ss. 206. 217. 260. 265 ss. 276 s. 281 ss. 285. 304 s. 307; Werner, *Katholischer Missions-Atlas*; *Katholischer Kirchen-Atlas*; *Orbis terrarum catholicus*; K. Streit, *Katholischer Missionsatlas*; *Statistische Notizen zum katholischen Missionsatlas*; Krose, *Katholische Missionsstatistik*; Huonder, *Der einheimische Klerus in den Heidenländern*; *Leo-Gesellschaft*, *Die katholische Kirche unserer Zeit und ihre Diener in Wort und Bild*, praesertim Bd 3; *La Gerarchia cattolica* quotannis Romae edi solita. 

**[1456]** d. Indubia denique est coetus romani apostolicitas. Ad 1456 quam profecto non requiritur, ut ecclesiae particulares omnes ejus coetus sint immediate apostolicae, i. e., ut unus ex apostolis, paucis illis, vel vir ab apostolis ipsis ordinatus in omnibus et singulis tot sedibus episcopalibus olim conditis vel procedente tempore condendis ecclesiarum particularium primus sederit (cf. n. 436); verum plane sufficit, si est ecclesiae totius sedes aliqua ab apostolo fundata et serie nunquam interrupta ab episcopis apostolo succedentibus occupata, cui tamquam principi vel matri omnium stabili sedes ejusdem coetus ceterae cum ecclesiis suis particularibus tamquam subditae vel filiae adhaereant (cf. verba *Tertulliani* n. 1211, *Optati* n. 487. 1440, *Leonis M.* n. 771, *Pelagii I* n. 1394). Atqui talem pro sedibus ecclesiarum particularium coetus romani reliquis aperte se ostendit sedes urbis Romae; quae ex sedibus immediate apostolicis continuo perseverans sive una sive clarior, ut eminens ab initio omnibus cognita et apostolica per excellentiam usque agnita apparet; quo spectant dicta *Irenaei* (n. 489. col. 984 ss), *Tertulliani* (de pudic. c. 21; *M* 2, 1025, col. c. 1, supra n. 498), *Cypriani* (n. 488), *Firmiliani* (n. 68), auctoris tractatus *adversus aleatores* (n. 488. col. 1392), concilii sardicensis (n. 493. col. 738), *Athanasii* (hist. *arian.* n. 35; *M* 25, 734), *Basilii M.* (n. 990), *Damasi I* (ep. 7. ad episcopos orientis; *M* 13, 379 s), *Optati* (n. 236. 487. 1440), *Gregorii naz.* (n. 987), *Epiphanii* (n. 528), *Prudentii* (ib.), *Chrysostomi* (n. 164. col. 500. 515), concilii carthag. (ad *Innoc.* I ep. 175. al. 90 inter *Augustin.* n. 2—4; *M* 33, 760 s), *Innocentii I* (n. 487. 990), *Pelagii* haeresiarchae (n. 994), *Paulini* diaconi (adv. *Coelestium* n. 1—4; *M* 20, 711 ss), *Zosimi* (n. 487. 728), *Hieronymi* (cont. *Vigilantium* c. 2; *M* 23, 341), *Bonifatii I* (n. 487. 728. 759), *Augustini* (n. 502. 987. 992. 1365, cont. ep. fund. 1427), concilii ephesini (n. 71. 493. 816), *Coelestini I* (n. 487. 507. 727. 816), inscriptionis antiquae de eodem (apud Grisar, *Geschichte Roms* 1, n. 260), *Vincentii lirin.* (n. 1058), *Petri Chrysologi* (n. 486), *Flaviani* (n. 501, lib. appell.), *Eusebii doryl.* (ib.), *Theodoreti* (n. 184. 501), concilii chalced. (n. 71. 493. 730), *Leonis M.* (n. 147. 164. 475. 486. 502. 553. 771. 791. 817. 825. 1066), episcoporum metrop. arelat. (n. 486), *Prosperi* (n. 486. 992), episcoporum prov. tarracon. (n. 995), *Simplicii* (n. 485), *Felicis III* testantis de Flavita (n. 763), *Gelasii I* (n. 148. 485. 502. 575. 821. 988), *Aviti* (n. 484), *Ennodii* (ib.), monachorum secundae Syriae (n. 506), *Possessoris* (ib.), *Hormisdae* cum episcopis plurimis et synodo VIII (n. 493), *Stephani lariss.* (n. 771), *Athalarici* regis (ep. ad *Joannem II*; *M* 66, 11 s), *Justiniani I* imperatoris (n. 506), *Fulgentii Ferrandi* (n. 989. 990), *Pelagii I* (n. 1394), *Liberati* (n. 501), *Pelagii II* (n. 148), *Joannis hieros.* (n. 996), *Gregorii M.* (n. 544. 990. 994. 1395), episcoporum prov. afric. (n. 991), *Sergii cypriensis* (n. 996), *Stephani dorensis* (ib.), *Mauri ravenatis* (n. 730), *Maximi* martyris (n. 102. 645), *Vitaliani* (n. 148), *Agathonis* (n. 983), concilii VI, constantinop. III (n. 493. 983), *Constantini Pogonati* imperatoris (n. 983), *Leonis II* (n. 826), *Bedae* (n. 92), *Hadriani I* cum concilio nicaeno II (n. 493. 550), *Theodori Abucara* (apud *Zeitschrift für kath. Theol.* 1910, 422 ss), *Theodori studiæ* (n. 148. 165. 483. 645. 730. 991), *Nicephori* (n. 822), *Nicolai I* (n. 989), concilii remensis (n. 772), *Leonis IX* (n. 149. 555. 989), *Gregorii VII* (n. 544), *Bernardi* (n. 149. 165), concilii later. IV (n. 494), *Innocentii III* (n. 106. 149. 166. 174), *Thomae aquinatis* (n. 166. 997), *Bonaventurae* (n. 732. 997), *Humberti* (n. 555), concilii lugdun. II (n. 494), *Bonifatii VIII* (n. 1227), *Joannis XXII* (n. 772), *Clementis VI* (n. 556), concilii florent. (n. 494), *Georgii trapez.* (n. 140), *Pii VI* (n. 729. 772), concilii vaticani (n. 438. 467), *Leonis XIII* (n. 561. 600. 1272. 1292). Unde adversarii sapientiores ipsi apostolicitatem originis et successionis saltem materialis, qualis ad rationem notae necessariae postulatur (cf. n. 1414. 1415), coetui romano catholico non abjudicant. 

**[1457]** 3. Nimirum ecclesia ideo romana catholica nominatur, 1457 quod ei inest cathedra romana, quae est Petri. Atqui cum hac nota ecclesiae Christi prima reliquae cohaerent, non solum quod ex illa tamquam sufficiente concluduntur, sed quod ex illa tamquam radice oriuntur. Enimvero per cathedram Petri romanam ecclesia est apostolica, quoniam ab illa ut plenitudine perenni potestas apostolica congruens pro usu expedito, quin et per se ipsa in rectores omnes ecclesiae derivatur (th. XXII); quare vel a sola apostolicitate cathedrae romanae indolem apostolicam ecclesiae conjunctae etiam sat diserte repetunt majores nostri, ut *Irenaeus* (n. 489. col. 984 ss), auctor tractatus *adversus aleatores* (n. 488. col. 1392), *Optatus* (n. 487. 1440), *Leo M.* (n. 771), *Pelagius I* (n. 1394), *Theodorus studita* (n. 483), *Joannes XXII* (n. 772). 

Per cathedram eandem apostolicam universalem ecclesia universa una est, quia cum illa tamquam principio efficaci et centro unitatis fideles omnes undique conveniunt; quod ipsum vidimus ratum Patribus, ut *Irenaeo* (n. 489. col. 984 ss), *Cypriano* (n. 27. 68. 128 s. 488. col. 1410), *Firmiliano* (n. 68), *Optato* (n. 92. 236. 487), *Paciano* (n. 87), *Hieronymo* (n. 236), *Leoni M.* (n. 791), *Gelasio I* (n. 1218), *Pelagio I* (n. 1394), proinde *Pio VI* (n. 772), concilio vaticano (n. 438. 712. 1227), *Leoni XIII* (n. 475). 

Similiter per cathedram illam ipsam apostolicam universalem ecclesia est catholica, quandoquidem antiquitus et adhuc semper ab illa rite missi fidei praecones ad gentes omnes in ecclesiam aggregandas exeunt et ad illam tamquam coetus sacri originem, radicem, parentem aggregatae gentes pro ecclesia orbis stabili formanda referuntur; quo faciunt verba *Cypriani* (n. 129. col. 1410), *Optati* (n. 487), *Innocentii I* (n. 546. 990), *Bonifatii I* (n. 487), *Augustini* (n. 1345, *de symb.*, vel n. 1365, *serm.* 46, col. n. 70), *Leonis M.* (serm. 82. al. 80. c. 1. 3; M 54, 422 ss; cf. n. 572), *Prosperi* (n. 486), monachorum secundae Syriae (n. 506), concilii later. IV (n. 494), *florentini* (ib.). Denique per cathedram apostolicam universalem ecclesia est sancta, quatenus et fidem et aliam salutis opem ab illa tamquam templi fundamento incorrupte sustentatam sanctitas etiam eximia et heroica caritatis et signa miraculorum divinitus promissa consequuntur (cf. n. 1341—1343), suffragantibus *Optato* (n. 487. 1440), *Leone M.* (n. 70. 399), concilio vaticano (n. 237), ipsa experientia historica; unde haud immerito pontifex romanus titulo sanctitatis vel sanctissimi honoratur. 

**[1458]** 4. Accedit argumentum exclusionis. Namque praeter ecclesiam romanam catholicam non sunt coetus notabiliores, qui de nomine christiano gloriantur, nisi primum protestantes, qui cumque scilicet originem a novatoribus saeculi XVI in ecclesia romana catholica reicienda trahunt; deinde sunt graeci slavive dissidentes, quos schismaticos ideo vocant, quod discessionis ratio prima potius quam haeresis fuit voluntas impatiens principatus sacri romani vel quod, quamvis ipsa dogmata aliqua catholicorum sive pro haeresibus sive pro opinionibus falsis vel meris habeant, tamen etiamnum haeresibus comparative ad protestantes paucis sunt infecti (cf. *Pelesz*, *Geschichte der Union der ruthenischen Kirche mit* Rom 2, 786—792; *Die katholischen Missionen* 1896, 46; *Theol. prakt. Quartal-Schrift* 1909, 289 ss); postremo sunt sectae haereticae orientis, i. e., nestoriani et eutychiani vel monophysitae. Atqui, omissa nota communionis cum successore Petri pontifice romano, ex quatuor notis aliis ecclesiae Christi necessariis ne unam quidem protestantes, graeci vel slavi dissidentes, sectae haereticae orientis possidere convincuntur. 

**[1459]** *Prob. prima pars min. a.* Protestantibus deest unitas vel fucata, siquidem eorum notissima est dissensio imprimis in fide ipsa. Sicut enim ab initio de rebus gravissimis et ex indole sua sententiam explicitam unam pro coetu religioso uno exigentibus, ut de reali praesentia Christi in eucharistia vel de hierarchia a Christo instituta, protestantes dissensuerunt, ita jam dissentiunt publice de veritatibus manifestis in scriptura et traditione christiana prima traditis, de articulis pro fundamentalibus per ipsos olim habitis, de symbolo apostolico, de sanctissima Trinitate, de divinitate Christi, de iis, pro quibus novè inventis illi ab ecclesia antiqua recesserunt, vix vel ne vix quidem intacto dogmate Dei a mundo hoc distincti, in quo agnoscendo, nedum christiani, sed homines omnes sani (col. *Sap* 13; *Rom* 1, 18 ss) convenire religiose debent et conveniunt. Neque, id quod caput est, pro magisterio infallibili ecclesiae repudiato remansit protestantibus ad unitatem fidei praesertim constantem, non plane precariam, efficiendam principium idoneum; quale et a priori pro scripturae sacrae vel legentium indole et docente experientia intellegitur non esse scriptura sacra, tamquam regula fidei unica adversus auctoritatem vivam ecclesiae custodis scripturam exhibentis ab illis primo posita, de cujus jam non solum interpretatione, sed inspiratione et veracitate ipsa tenenda litigant vel deflectunt; neque magis sufficit auctoritas, quam cogente necessitate in auxilium vocaverunt, sive mere humana ducum suorum primorum, librorum symbolicorum ab hominibus doctoribus pro populo conscriptorum, potestatis regiae vel civilis, sive divina quasi postliminio inducta ecclesiae a Christo et apostolis institutae vel vane jactata ecclesiae nuperrime a Spiritu sancto restauratae. Immo in locum principii unitatis protestantes inde ab exordio substituerunt principium unitati fidei exitiale, judicium tandem privatum hominum singulorum, scripturas scilicet ipsas sibi interpretantium; quod nominatim ii efferunt, qui meritum reformationis non tam in veris repositis quam in liberatione mentis ab auctoritate cernunt. Porro item pernota est, quae ex dissentanea fide sequitur, discordia protestantium in cultu, cum vel de baptismo, quo christiani fiunt, rite administrando inter se rixentur. Consimiliter pervulgata est absentia unitatis socialis, quae tum ex discidio fidei et cultus memorato tum ex defectu potestatis communis vitam socialem continentis provenit. Quodsi potestas quaedam, parum consequenter, apud coetus singulares protestantium se ostendit, haec sive omnis sive suprema ne per speciem quidem exteriorem talis est, qualem Christus determinavit, i. e., episcoporum, sed ab initio ipso per homines episcopali dignitate minime insignitos vel etiam laicos usurpata deprehenditur, hodieque ministri eorumdem laici sunt et a laicis constituuntur; qui cuncti auctoritate necessaria destituti dissolutionem *lenius celeriusque* progredientem efficaciter impedire nequeunt. Unde numerantur tot communitates protestantium inter se non dependentes, videlicet primum quidem divisi in se ipsis pro diversis sive factionibus sive regnis lutherani, reformati, i. e., *zvingliani* vel *calviniani*, anglicani, evangelici, si non in confessione, saltem quomodocumque in cultu et regimine secundum civitates singulas uniti, tum baptistae, sociniani, quakeri, methodistae, irvingiani, sectae denique permultae majores minoresque, quae etiam difficile omnes cognoscuntur et item in se scissae sunt vel in partes alias, colligatas fere sola negatione matris ecclesiae catholicae, processu inevitabili continuo dilabuntur. 

**[1460]** Itaque, quod ad unitatem attinet, merito ad protestantes applicatur illud *Irenaei* (l. 4. c. 35. n. 4; *M.* 7, 1089): „Tantae sunt de uno inter eos diversitates, ac iisdem principibus varias habentes sententias … Cum igitur inter eos convenerit de iis quae in scripturis sunt praedicta, tunc et a nobis confutabuntur. Non enim bene sentientes, interim tamen semetipsos arguunt, de iisdem verbis non consentientes.” — Valet pariter acuta disputatio *Tertulliani* (n. 1466), quam non ineptè *anticitatam* quandam historiam protestantium appellavit. — Adeoque congruit dictum *Augustini* (serm. 4. al. de divers. 44. c. 31. n. 34; *M.* 38, 50): „Videte illos, fratres mei, qui se ab unitate praeciderunt, in quot frusta praecisi sunt.” — Hinc juste conqueritur concilium *Vaticanum* (III proem.; *L.* 7, 249): „Nemo enim ignorat, haereses, quas tridentini Patres proscripserant, dum, rejecto divino ecclesiae magisterio, res ad religionem spectantes privati cujusvis judicio permitterentur, in sectas paulatim dissolutas esse multiplices, quibus inter se dissentientibus et concertantibus, omnis tandem de Christo fides apud non paucos labefactata est. Itaque ipsa sacra biblia, quae antea christianae doctrinae unicus fons et judex asseverabantur, jam non pro divinis haberi, imo nec pro communibus accenseri coeperunt.” — Hinc et monitio *Leonis XIII* (lit. ad principes populosque univ., 20 jun. 1894): „Caritate non minore ad populos respicimus, quos, recentiore memoria, insolita quaedam rerum temporumque conversio ab ecclesia romana sejunxit. Variis exactorum temporum causis oblivione dimissis, cogitationem supra humana omnia erigant, animoque veritatis et salutis unice *cupido*, reputent apud se constitutam Christi ecclesiam. Quaerant si verius congregationes eorum sint, et quo loco in illis religio sit aestimare, facile dabunt, se quidem multis maximisque in rebus, primordiorum oblitos, *a novo errore* varie deflexisse; neque diffitebuntur, ex quo valet patrimonio veritatis, quod novarum rerum auctores secum in secessione avexerant, nullam fere formulam fidei jam iam cujus auctoritas praedictam ipsos superesse. — Consulatur *Möhler*, *Symbolik* § 43 vel 44 ss; *Döllinger*, *Die Reformation* 2, 3 ss. 286 ss. 378 ss. 505 ss. 516. 700 s; *Jörg*, *Geschichte des Protestantismus in seiner neuesten Entwicklung*; *L.* 7, 595 ss; *Hist.-polit. Blätter* 1870. 1, 408 ss; 1871. 1, 695 ss; 1872. 1, 585 ss. 641 ss. 823 ss. 885 ss; 1877. 1, 96 ss; 1878. 1, 687 ss; 1885. 1, 595 ss; 1893. 2, 721 ss; *Kirchenlexikon*(2) 10, 480 ss; *Zeitschrift für kath. Theol.* 1898, 737 ss; *Huppertz*, *Der deutsche Protestantismus zu Beginn des zwanzigsten Jahrhunderts nach protestantischen Zeugnissen dargestellt* 1907. 7—127. 146—150; *Rieder*, *Zur innerkirchlichen Krisis des heutigen Protestantismus*; *Die katholischen Missionen* 1907, 193 ss; 1909, 35 ss; 1910, 228. 

**[1461]** b. Sanctitate quoque sectas protestantium carere constat. Sane omissis fabulis anilibus miracula germana, signa sanctificationis qualia perpetua Lutherus ipse in ecclesia catholica agnovit (*Döllinger*, *Die Reformation* 3, 210), nulla fiunt in protestantibus, vel ex ipsorum fere confessione, quae veteres haereticos etiam facilius redarguebant (cf. testimonium *Irenaei* n. 1343); nominatim ad invocationem sanctorum in fide vel communione eadem cum protestantibus defunctorum miracula evenire eo ipso nequeunt, quod invocatio sanctorum illi non admittunt. Neque ullam hujus rei, qua qualis ecclesia Christi convincit, sanctitatis particularis non passim innotescit, occurrere apud illos sive vulgarem quandam honestatem sive facta sanctitatis etiam insigniora, pro auxiliis solitis gratiae, quae ex voluntate salutifera universali Deus etiam extra corpus ecclesiae secundum promissiones unice divinae indulgentiae, non ipsis sectis, quatenus impeditis, et pro parte subsidiorum salutis ex instituto ecclesiae adhuc retenta vel resumpta, ut exemplo Christi, praeceptis nonnullis revelatis fidei vel morum, sacramento baptismi, quod per accidens vel per ignorantiam excusantem ipsis exsortibus ecclesiae fructuosum esse potest (cf. n. 355); sed non apparet illic sanctitas eximia vel heroica ad hominum vivendi rationem totam, multitudinem, aetates sat diffusa, nedum aeque late patens atque in ecclesia romana catholica, praesertim cum observationem consiliorum evangelicorum et ascesim vel castigationem corporis proprii, et ipsam (v. g. ex *Mat* 6, 16—18; *1 Cor* 9, 27; *1 Pet* 4, 1) adeo valentem ad sanctitatem caritatis majorem assequendam et tuendam, protestantes hodie quoque neglegant vel impugnent. ‘Quotquot’ autem boni videntur in iisdem esse vel sunt vere, contra vel praeter principia fundamentalia protestantium vetustorum, jam sive theoretice sive saltem practice derelicta, non ex natura peculiari sectae suae, tales sunt, siquidem doctrina de plena hominis ad bonum impotentia, de nullo libero arbitrio humano, de fide vel fiducia sola justificante, de justificatione facienda per imputationem merae exteriorem, de operibus bonis ad salutem minime necessariis, de Deo auctore peccati, de reprobatione antecedente positiva, hujusmodi, inquam, doctrina, cum excuset quodvis scelus, utique censeri sancta nequit. Quae etiam (ex *Mat* 7, 15 ss) mox tristes fructus, consensu quodam communi aequalibus et [seminatoribus] propriis agnitos produxit; nec certe, cum pro sanctitate instauranda viros sanctos eligere Deus soleat, reformationis, quae dicitur, auctores ipsi sanctitate vitae vel exemplis virtutum eminerunt. Hinc procedente tempore tot homines protestantes tantae inopiae praesidiorum salutarium apud suos pertaesi alii sectis novis se dedere consueverunt, alii iique ingenio vel voluntate bona excellentes ad ecclesiam antiquam catholicam conversi sunt. Et haec quidem de sanctitate ad salutem sempiternam ordinata, in qua finis proprius ecclesiae efficacitate consentanea praeditae consistit (th. IX). Ceterum quam nulla vel exigua in se et prae ecclesia catholica insit protestantium instituto vis supra (n. 328) memorata ad populum in ipsis officiis directe bonum temporale attingentibus socialibus, civilibus vel politicis, religiose contineendum, regiones protestantes comparatae cum catholicis ejusdem imperii, ut nunc germanici, ostendunt; unde si in officiis illis vel in bonis temporalibus, sane ecclesiae secundariis nec nimis appetendis (*Mat* 6, 31 ss; *1 Tim* 6, 8. 9), nationes aliquot catholicae se interim minus convenienter habere comperiuntur, id partim et praecipue fraudulentae deminutioni vel violentae oppressioni libertatis ecclesiasticae, adversariis scilicet formidabilis, partim indoli naturali gentis aliisve adjunctis exterioribus infestis imputandum est. — Legatur *Möhler*, *Symbolik* §. 2—4. 10—12. 14. 16. 18. 19. 22. 24—26. 32; *Döllinger*, *Die Reformation* passim, ut 1, 12 ss. 32 ss. 113 s. 129 s. 136 ss. 140 ss. 147 ss. 164 ss. 186. 190 ss. 195 ss. 199 ss. 204 ss. 216 ss. 245 ss. 283 ss. 357 ss. 408 ss. 551 ss; 2, 13 ss. 58 ss. 78 ss. 90 ss. 112 ss. 145 ss. 173 ss. 206 ss. 249 ss. 268 ss. 313 ss. 322 ss. 353 ss. 399 ss. 433 ss. 456 ss. 487. 491. 495. 497 ss. 509 ss. 524 ss. 545 ss. 574 ss. 584 ss. 630 ss. 640 ss. 693 ss; 3, 9 ss. 51 ss. 88 ss. 212 s. 228 ss. 239 ss. 262 ss; *Kirche und Kirchen* 190—490; *Hist.-polit. Blätter* 1876. 2, 665 ss; 1878. 1, 573 ss. 648 ss. 835 s; *Katholik* 1877. 1, 528 ss; *Hettinger*, *Fundamentaltheologie* 2, §. 9. B. III; *Janssen*, *Geschichte des deutschen Volkes*, ut Bd 2, 2. I. III. VI; 3. II; Bd 3, 1. IV. V. IX; 2. II. V. XII. XIII. XIX. XXI; 3. VII; Bd 4, 1. VII—IX. XIII. XIV; 3. IX. X; Bd 5, 2. IV; Bd 7, 2. VI; Bd 8, 2. IV; 3. I. II; *Hammerstein*, *Erinnerungen eines alten Lutheraners*, c. 8; *Germanus*, *Reformationsbilder*, Vortr. 2. 3. 8; *Kirchenlexikon*(2) 3, 1053 ss; *Pesch* Heinrich, *Die sociale Befähigung der Kirche*(2); *Krose*, *Der Einfluss der Konfession auf die Sittlichkeit*; *Religion und Moralstatistik*; *Huppert* l. c. 39—52. 127—146; *Denifle*, *Luther und Lutherthum*; *Zeitschrift für kath. Theol.* 1905, 417 ss; *Grisar*, *Luther*, ut 2, XVII. XXII. XXIV[^4]). 

**[1462]** e. Catholicae sectae protestantium, videlicet lutheranorum calvinianorum, anglicanorum, evangelicorum pro evangelio fidei solius justificantis, aliorum, ut non magis quam vetustae nominantur (cf. n. 1362 ss), sic non sunt. Etenim si considerentur omnes simul, carent unitate (n. 1459 s), i. e., *elemento catholicitatis fundamentali*, quo deficiente protestantes qualescumque, non ecclesia eadem protestantium exsistere ubique potest; insuper elementum formale catholicitatis relativae deest, quod etiam una sumpti illi numero longe majore hominum coetus Romani superantur (n. 1455). Neque sectae singulae protestantium sunt catholicae, sive relative, id quod in singulis nimis evidens est, sive absolute, quod ipsae potiores ab eodem summo capite civili et religioso gubernatae et conjunctione ista aegre in unitate qualilibet conservatae regnis politicis singulis naturaliter singulae constringuntur. Accedit, quod, cum ecclesia Christi vera ex primordio palaestino semel adulta facto ipso necessario sit catholica, protestantes saeculo XVI demum in Germania, Helvetia, Anglia a paucis auctoribus et sectatoribus inceperunt. Neque saltem efficacitas divinitus indita ecclesiae propagandae apud protestantes reperitur; nam propagationis primae celeris, protestantium quidem dissonorum, non ecclesiae, rationes naturales vel carnales, ut lucra temporalia ex bonis ecclesiasticis capienda, potestas in rem sacram principibus delata, vis, fraudes, cupido vitae licentioris in hominibus etiam antea dispositis exstabant; quibus rationibus cessantibus propagatio talis quidem cessavit; neque postea, at modo in Austria, nisi momentis consimiliter humanis fideles Christi vel catholici remissiores quotidie ad protestantes abducuntur. Ubi ignoscant nobis, si vel nolentibus in mentem veniat illud *Tertulliani* (*de Praescript.* c. 42; M 2, 57): „De verbi autem administratione quid dicam, cum hoc sit negotium illis, non ethnicos convertendi, sed nostros evertendi? Hanc magis gloriam captant, si stantibus ruinam, non si jacentibus elevationem operentur, quoniam et ipsum opus eorum non de suo proprio aedificio venit, sed de veritatis destructione. Nostra suffodiunt, ut sua aedificent. Adime illis legem Moysi, et prophetas, et creatorem Deum, accusationem eloqui non habent. Ita fit ut ruinas facilius operentur stantium aedificiorum, quam exstructiones jacentium ruinarum.“ Porro missiones ad gentes infideles, si pro tentaminum ambitu nunc satis extenduntur, non tamen secundum longitudinem convenientem temporis, altitudinem finis, latitudinem vel profunditatem successus cum missionibus ecclesiae romanae catholicae comparari possunt, sed et ‘susceptae sero’ sunt et magnam partem rationibus utilitatis terrenae sustinentur et numerum multo minorem conversorum ad sectas etiam simul sumptas comprehendunt et id, quamvis pauca et levia quaedam credenda et agenda postulent et prae religione supernaturali magis civilitatem et culturam per se naturalem, promotis abundantia mediorum humanorum scholis, litteris, operibus medicinae, afferant, et de sinceritate vel constantia asseclarum persecutionibus saevis et martyriis probatae hactenus minime sunt. — Inspiciatur *Perrone*, *praelect. theol.* vol. 1. p. 2. prop. 10; *Döllinger*, *Die Reformation* 2, 54. 62 s. 80 s. 343 s. 354 s. 522 s. 678. 695; 3, 212 ss. 228 ss. 301; *Kirche und Kirchen* 361; *Förg*, l. c. 2, 439 ss; *Hettinger*, l. c. V. 3; *Zeitschrift für kath. Theol.* 1886, 204 s; *Hist.-polit. Blätter* 1893. 2, 510 ss; *Huppert* l. c. 160—180; *Marshall*, *Die christlichen Missionen, ihre Sendboten,* *ihre Methode und ihre Erfolge*, c. 1; 2, 2; 3, 2; 4—10; *Hergenröther-Kirsch*, *Kircheng.* 3, 172 s; *Pastor*, *Geschichte der Päpste* 4. 2, 404 s. 515 s. 517 ss; 5, 678 ss. 692 ss; *Krose*, *Katholische Missionsstatistik*; *Stimmen aus Maria-Laach* 1910. 2, 253 ss; *Die katholischen Missionen* 1874, 6. 225 ss. 231 ss. 262 ss; 1875, 23 s. 54 ss. 67 s. 131 s. 199. 215 ss. 260; 1876, 112. 219 s; 1877, 24. 200. 238 s; 1878, 24; 1879, 165 s; 1880, 132. 199 s; 1881, 190 ss; 1882, 132; 1883, 117 s; 1884, 91 s. 255 s; 1885, 23 s; 1888, 47 s; 1889, 224; 1890, 180; 1891, 93 ss. 156; 1893, 218 s; 1895, 24. 119 s. 267; 1896, 71 s; 1898, 264; 1900, 42 s. 106. 206 ss; 1901, 46 s. 226. 279 s; 1902, 24. 114 s; 1903, 50; 1904, 49 ss. 230. 239 s; 1905, 37 s. 64 ss. 275 s; 1907, 67. 178. 262; 1908, 22 ss. 47. 118. 134; 1910, 107 s. 129. 188 ss. 236. 294; 1911, 65 s. 75. 145 s. 155 s. 163 ss. 204. 218 s. 

**[1463]** d. Tandem protestantibus non inest apostolicitas. Etenim primum cum coetus protestantium, olim ecclesiae romanae catholicae in unitate fidei, cultus, communionis conjunctorum, omnes, velut rami arboris separati, defectione immediata vel me diata ab ecclesia orti sint, haec ecclesia ipsa romana catholica tempore defectionis secundum originem et successionem continuam aut apostolica fuisse aut non fuisse dicitur. Atqui si prius illud statuatur, protestantes, ipsa sua secessione ho mines sectae novae, apostolicitatem originis vel continuatae successionis, quae est nota ecclesiae verae, amittendo simpli citer extra ecclesiam apostolicam constituti sunt; sin autem alterum, aeque nulla est sectarum protestantium apostolicitas, quia amplius quoque continuatio cum ecclesia apostolica desi deratur. Quod argumentum commento ecclesiae invisibilis evadere frustra student (th. XXX). Ad hoc etsi in coetu a vera ecclesia diviso fides apostolica aliquando superesse pot est, protestantes tamen excidisse fide tali constat; nam fides apostolica per ecclesiam semper una eademque custoditur (vide v. g. *Mat* 28, 19 s; *Jo* 14, 16 s; *Gal* 1, 6 ss; *1 Tim* 3, 15; 6, 20; *2 Tim* 1, 14; 2, 2; *Jud* 3); sed illi fidem ecclesiae universae a saeculis pluribus traditam alia mutaverunt et in dies singulos mutare alia ad arbitrium quique pergunt (n. 1459); quare utique corruptores fidei apostolicae haeretici ideoque ex sententia antiquitatis christianae (th. XXXIII) extorres ecclesia apostolica judicandi sunt. Deinde ubi conspicitur nulla missio, nulla potestas pro indole ecclesiae apostolica apparet (resume th. XXXVII). Atqui ipsi auctores commotionis ejus, quam reformationem vocant, manifesto nullam habebant pro ecclesia reformanda vel apostolicae conformanda missionem; non sane habebant ordinariam, i. e., ab ecclesia ipsa sibi propagatam, quod se ecclesiae praesidibus opponentes potestate, si quam ante per illos obtinebant, sunt privati; nec certe novatores ipsi rebelles ab ecclesia jam rejecta missionem suam serio repetebant, verum potius pro opportunitate vel necessitate missionis, quantumvis apertam, abnuebant, vel missionem a populo et magistratibus civilibus, expertibus scilicet ipsis potestatis, sibi asserebant, vel missionem extraordinariam quandam divinam sibi vindicabant; quam tamen novam, cum ad exemplum omnium nomine Dei nove prodeuntium, ut prophetarum veteris testamenti (*Ex* 4, 1 ss; *3 Reg* 18, 36 ss; cf. *Deut* 18, 20 ss; *Jer* 23, 21), *Christi Domini* (*Jo* 5, 36; 10, 37 s; 14, 12; 15, 24), apostolorum (*Marc* 16, 20; *Act* 5, 12), nove comprobare debuissent, comprobare non valebant, deficientibus miraculis, quae appellare possent, veris et generatim omnibus divinae legationis signis. Neque id est mirum, quoniam praeter, nedum contra potestatem ordinariam ecclesiae Christi (ex th. XII) nunquam defecturae potestas extraordinaria sacra ita nulla datur, ut homines ecclesiae perpetuo audiendae (cf. *Mat* 18, 17 s) obloquentes ad probationem certissime fucosam missionis suae ne admittendi quidem, sed in antecessum ut doctores erroris reprobandi sint (cf. *Mat* 24, 24 s; *2 Thes* 2, 9 ss; *Deut* 13, 1 ss). Hinc defectum missionis cujuslibet sentiendo Lutherus opinionem suam de missione propria intra viginti quattuor annos quaterdecies mutavit. 

**[1464]** Quare hominibus illis novis praeter verba *Tertulliani* 1464 (n. 1391) aliorumve merito haec adaptantur *Paciani* contra novatianos (ep. 3. ad *Sympronian.* n. 1; *M* 13, 1063 ss): 

Quis hoc vindicat . . . ? . . Novatianus hoc praecepit. Immaculatus aliquis et purus, qui Novatum non audierit, qui numquam ecclesiam deseruerit, qui ab episcopis episcopus factus sit, qui jure ordinario consecratus, qui vacantem cathedram in ecclesia consecutus? Quid ad te? inquies; Novatianus hoc docuit. At vel quando, frater, quibusve temporibus? 

Statim post Domini passionem? post Decii principatum, id est, post trecentos prope annos dominicae passionis. Quid ergo tunc? Prophetas secutus est ut cataphryges, an Philomenem aliquam, ut Apelles; an ipse tantum auctoritatis accepit? Linguis locutus est? Prophetavit? Suscitare mortuos potuit? Horum enim aliquid habere debuerat, ut evangelium novi juris induceret. Et si contra clamet apostolus: *‘Licet nos, aut angelus de coelo evangelizaverit praeterquam quod evangelizavimus vobis, anathema sit’* (Gal 1, 8). Novatianus sic intellexit, inquies: sed Christus hoc docuit. Ergo a Christi usque Decii principatum nullus intelligens? . . Novatiano vindice, justitia liberatur; auctore, corrigitur quidquid erravit. Item illis hoc *Augustini* contra donatistas dictum accommodate exprobrari potest (*de baptismo* l. 3, c. 2. n. 3; *M* 43, 140 s): *‘Si autem tunc non erat ecclesia . . unde Donatus apparuit? de qua terra germinavit? de quo mari emersit? de quo coelo cecidit? . . Ipsi autem considerent ubi sint, qui, neque unde propagati sunt possunt dicere, si jam tunc ecclesiam recepti sine baptismo haeretici et schismatici communionis contagione perdiderant.’* Praeterea sectae protestantium sicut a presbyteris meris vel laicis, Luthero, Zwinglio, Calvino, Henrico VIII exordium duxerunt, ita usque ad hunc diem potestate laica, vel a gerentibus rei civilis vel a populo usurpata et per ministros varii nominis exercita diriguntur ideoque ne levissimam quidem speciem potestatis divinitus in apostolis institutae perpetuae, i. e., episcopalis prae se ferunt, non exceptis anglicanis, apud quos et ipsos potestas jurisdictionis saltem summa in rebus ecclesiasticis pariter ac politicis olim regi, immo et mulieri reginae, nunc viris populi selectis, quamvis in episcopos quosdam profundenda, attribuitur; insuper potestas ordinis penes anglicanos nulla est; nam etiam seposita quaestione, num Barlow episcopus reformatus consecrator Matthaei Parker, postmodo fere ceteros episcopos anglicanos consecrantis, ipse fuisset consecratus, certe ex rituali regis Eduardi VI in ordinando presbytero et episcopo forma potestatem sacerdotalem nec per se satis, praesertim ante mutationem seram, significans et pro intentione aliunde cognita excludens, proinde invalida illic usitata est, id quod *Leo XIII* (lit. 13. sept. 1896) in luce collocavit. — Evolvatur *Döllinger*, *Die Reformation* 3, 201 ss. 227 s. 247 ss; *Kirche und Kirchen* 52 ss. 60 s. 126 ss. 133 ss, 150 ss. 190 s. 210 ss. 228 s. 350 s; *Hist.-polit. Blätter* 1878. 2, 1 ss; *Hettinger* l. c. V. 2; *Janssen*, l. c. Bd 2, 2. I. VI; Bd 5, 2. IV; *Germanus* l. c. Vortr. 2; *L* 7, 606 s; *Huppert* l. c. 95—127; *Zeitschrift für kath. Theol.* 1897, 198 ss; *Grisar*, *Luther*, ut 2, XVI. 

**[1465]** *Prob. altera pars min.* (cf. n. 1458), i. e., graecos slavosque separatos notis postulatis ecclesiae Christi destitutos esse. 

a. Imprimis non apparet sanctitas ulla miraculis severius examinatis confirmata nec sanctitas latius diffusa caritatis. Etsi enim, maxime pro institutis ex se salutaribus etiam pluribus quam apud protestantes conservatis, homines pii in orientalibus divisis exsistere possunt vel exsistunt (cf. n. 1461), tamen sanctitas voluntatis satis ampla, praesertim praeclarior et heroica, frustra ibi quaeritur. Immo, cum ante schisma numerus magnus hominum sanctitate aeque ac doctrina excellentium inventus illic sit, nunc vita supernaturalis generatim stagnat atque depressa jacet per ipsius cleri sæcularis et monastici miserrimam condicionem, ut servitutem turpem sub dominatione principum, ignorantiam diuturnam, simoniam, vitia alia, in caeremoniis quidem innumeris externis vel etiam usibus superstitiosis. Qui autem ab orientalibus segregatis ut sancti recensentur, ab unitate catholica romana avulsi minime erant aut cum schismatis patribus ipsis, *Photio*, *Michaele Caerulario*, *Petro M.*, nequaquam sanctitate se sua commendabant aut sancti argumentis nullis aptis commonstrantur. In rem est illud „monitum hagiographorum de anno ecclesiastico graecoslavico“, quod invenitur in *actis sanctorum* bollandianis (octobris t. 11); ubi haec monemur (n. 12 s): „Apparet quam difficile sit definire qui . . catholici fuerint, qui non, seu quinam ex iis, qui kalendariis slavorum inscripti sunt, inter sanctos catholicos retinendi sint, quinam autem expungendi . . Neque licuit in referendis eorum omnium gestis accuratiores esse. Slavi enim aeque ac reliqui recentiores orientales plane vitas nullas habent historicas, quales latini legunt bene multas; sed quas versant et amant, panegyres sunt verbosae, communibus laudibus plenae, ex quibus vix quidquam de sanctorum gestis cognoscas, ne indolem quidem . . Perquam itaque difficile est earum examen instituere, cum nil fere quod singulare sit contineant. Miracula autem saepe prima specie fabulosa apparent; alia autem, quae miraculorum loco habentur, hoc nomine nequaquam digna sunt, siquidem merè naturalia sint: quo referas inprimis corporum integritatem, quae fundamentum est plerarumque canonizationum slavicarum recentiorum. Quis enim nescit multis in locis corpora sponte et naturaliter servari integra? Aliquando vero corpora sponte siccari, non corrumpi? Verbo nil tam incertum esse, quam hoc prodigium? Quare inter catholicos pro miraculo nequaquam admittitur corporis integritas, nisi carnes molles maneant et elasticae, nisi membra plane mobilia sint, nisi annos duret incorruptio quadraginta aut quinquaginta; intra quos (nisi digitus Dei adsit) carnes non possint non exsiccarí. Sed horum omnium nil curant slavi et graeci; quibus persuasum est omnem corporis conservationem prodigiosam esse; si enim mala fama accedat, signum esse mortuum excommunicatum esse; si bona fama, eum esse sanctum. Neque ullum aliud miraculum novimus, quod serio examinatum fuerit. Hinc intelligitur quam parum fidei videantur nobis mereri laudes, quibus qui sanctorum albo russiaco inscripti sunt a suis onerantur, et miracula, propter quae complures vocantur thaumaturgi aut novi thaumaturgi.“ Videas etiam ib. maji t. I. praef.; augusti t. I. tract; praelim. sec. 5. parerg. 4. Quodsi nunc hagiographia apud russos colitur, non tamen persuasionem de miraculis dissidentium veris ea praebent, quae (apud *Slavor. litt. theol.* 1905, 114 ss) ex *Golubinskij* scribente historiam canonizationis sanctorum in ecclesia russica referuntur. Quin ipsae leges plures a Petro M. statutae, quibus dissidentes in Russia regebantur vel reguntur, sanctae non apparent, ut est de prodendo in casibus quibusdam sigillo sacramentali, de statu religioso non ingrediendo nisi natis annos quadraginta, de votis per feminas non faciendis nisi anno aetatis sexagesimo, de usu calami interdicto monachis, de eleemosyna, quae non sine duritie hominibus dissuadetur. — Huc pertinet *Pitzipios*, L’église orientale p. 3. c. 1. 6; *Walter*, Lehrbuch des Kirchenrechts aller christlichen Confessionen §. 28 a; *Döllinger*, Kirche und Kirchen 156—189; *Schouvaloff*, Meine Bekehrung und mein Beruf Abt. 1. c. 1., n. 4; c. 2. n. 2; c. 3. n. 5. 7. 12. 16. 18; Abt. 2. n. 2. 4. 11; *Gagarin*, Le clergé russe; *Marshall*, Die christlichen Missionen, ihre Sendboten, ihre Methode und ihre Erfolge c. 8 (pag. 477. 482 ss. 550. 578 ss); *Hergenröther*, Photius 2, 717 ss; 3, 736; *Hefele*, Concilieng. 4², 228 ss; *Granderath*, Geschichte des vatik. Konzils Bd 3. B. 2. K. 7; *Hist.-polit. Blätter* 1877. 1, 797 ss; *Pelesz*, Geschichte der Union der ruthenischen Kirche mit Rom 1, 169—182; 2, 747 s. 757 ss; *Nilles*, Kalendarium manuale 1, agens 11. jul. de s. Olga, 15. jul. de s. Wladimiro, 12. febr. de s. Alexio kioviensi; *Pierling*, La Russie et le Saint-Siège IV. t. 3. c. 1. n. 3; c. 2. n. 3; t. 4. c. 2. n. 1; *Palmieri Aurelio*, La chiesa russa c. 3. n. 3—6. 13; c. 4. n. 2. 7. 9; c. 5. n. 1—3. 9; c. 6. n. 5—10; c. 8. n. 3. 4; c. 9. n. 3. 5. 6. 10; *Zeitschrift für kath. Theol.* 1877, 662 ss; 1879, 192 s; 1890, 445; 1894, 344. 417 ss; 1909, 169 ss; *Die katholischen Missionen* 1876, 111 s; 1885, 144 ss. 187; 1886, 71 ss. 99. 187 ss; 1887, 69 ss; 1890, 224; 1898, 241 ss. 266 ss; 1899, 272 s; 1900, 176 ss; 1902, 107 ss; 1905, 83. 179 s; 1906, 106. 204 ss. 274 ss; 1908, 105 ss. 154 ss; 1910, 30 s. 167; *Slavor. litt. theol.* 1906, 33 ss; 1907, 305; 1908, 348 s. 

**[1466]** b. Nec minus deest sejunctis orientis catholicitas. Qui 1466 omnes etiam simul computati, quamvis absolute hominum saltem numero multi, nullo modo unum coetum romanum catholicum adaequant (n. 1455). Verumtamen iidem inter se divisi ipsi sunt in communitates plures, quarum praecipuae sunt tres, primum ea, quae patriarchae constantinopolitano adhuc jungitur, tum communitas russica, denique communitas regni graeci, cujus caput est Athenis. Et quidem russica, omnium longe maxima, nunc homines plus 86,000.000 comprehendere dicitur (vide *Die katholischen Missionen* 1902, 191; 1907, 94), sed reapse raskolnici, qui ab illa desciverunt, declarati 2,173.000, jam multo frequentiores, ut hominum 20,000.000, rectius existimantur (l. c. 1905, 180; *Palmieri Aurel.* l. c. c. 7. n. 6). Praeterea coetus illi inter se disjuncti singuli ex eo deprehenduntur non catholici, quod principatui politico alligati fere fines cujusdam nationis vel imperii, ut turcorum, russorum, graecorum, non excedunt, unde etiam simul atque partes aliae Graeciam imitatae a regno Turciae separantur, ecclesias pariter alias constituere festinant; nec fines proprios saltem explent, quod et sectae quomodocumque christianae variae, judaei, mohammedani, gentiles, et homines ecclesiam romanam catholicam sequentes ritus sive latini sive graeci vel slavici, ut rutheni, sive orientalis qualiscumque cum illis commixti reperiuntur. Quare illi ipsi se ecclesiam orthodoxam orientalem vocant, catholicos simpliciter vel pro sectatorum amplitudine nominare se non audent; sin in symbolo, libris symbolicis, documentis aliis orientales se catholicos profitentur, hoc illi inde explicant, quod ex oriente, ex hierosolymitana olim ecclesia inter gentes omnes propagata sit et quod in oriente ad tempus nostrum fides catholica, scilicet ipsorum *orthodoxa*, teneatur et quod ecclesia nec jure loco ullo nec tempore coartetur. Ad haec constat, propriam causam separationis ab ecclesia romana exstitisse nimis naturalem, ambitionem hominum graecorum, imprimis patriarcharum et imperatorum per hos evectos magis dominari affectantium, tum autem nutritum auctumque esse schisma stimulis praejudicii odiique nationalis, fallaciis vel violentia saeva, praeterea in pervertendis fidelibus catholicis potius quam convertendis infidelibus dissidentes occupari. Certe russos a saeculo IX ad XI non schismaticos, sed, summum conatu quodam Photii praevio, teste *Constantino Porphyrogenito* imper. (de vita Basilii Macedonis n. 97; M 109, 359) quandamtenus Ignatius, nempe patriarcha Constantinopolitanus catholicus, deinde plenius inter Photii et Caerularii schisma graeci alii cum ecclesia romana cohaerentes, ut *Nicolaus Chrysoberges* patriarcha, ad fidem adduxerunt. Post secessionem suam graeci quidem, defectus virtutis supernaturalis ideoque impotentiae suae quasi sibi conscii, de convertendis infidelibus vix unquam laborarunt; russi ex dissidentibus facile soli iique tarde in terris suis vel contiguis, ratione videlicet politica, missiones ad gentes infideles, fere omnes fructu verae sanctitatis sive exiguo sive nullo, assumpserunt. — Eo spectat *Pitzipios* l. c. introduct. et p. 3. c. 2—4; p. 4. c. 2; *Walter* l. c. §. 22. 25. 25 a. 28 a; *Döllinger* l. c. et 5—9; *Schouvaloff* l. c. Abt. 1. c. 3. n. 16; Abt. 2. n. 4. 11; *Gagarin*, *La Russie sera-t-elle catholique?* c. 1. 2; *Réponse d'un russe à un russe*; *Le clergé russe* c. 5; *Marshall* l. c., c. 1. (pag. 1); c. 8 (pag. 574 ss. 581 ss); *Hergenröther*, *Photius* 1, 299 ss; 3, 840 ss; *Hist.-polit. Blätter* l. c.; *Pelesz* l. c. 1, 53—85. 133 s. 169—182; 2, III—VI. 549 ss. 575 ss. 583 ss. 803 ss. 841 ss; *Hergenröther-Kirsch*, *Kircheng.* 2⁴, 282 ss; *Nilles* l. c. et ad diem 9. maji; *Wilmers*, *de Christi ecclesia* n. 342 s; *Kirchenlexikon*² 3, 985 ss; 10, 1375 ss; *Kirchliches Handlexikon* 1, 1793 ss; *Palmieri Aurel.* l. c. c. 7. n. 10—12. 16—24; *Zeitschrift für kath. Theol.* 1877, 662 ss; 1879, 192 s; 1894, 417 ss; *Stimmen aus Maria-Laach* 1901. 1, 116 ss; *Die katholischen Missionen* 1886, 71 s. 100 ss. 121 ss. 142 ss. 187 ss; 1889, 136; 1904, 214 s; 1905, 65; 1906, 280; 1907, 140. 190. 214; 1908, 84. 165; 1910, 30. 150. 167. 204; 1911, 33 ss. 102. 120. 169 s. 274; *Werner*, *Katholischer Missions-Atlas*; *Katholischer Kirchen-Atlas*; *Orbis terrarum catholicus*; *K. Streit*, *Katholischer Missionsatlas*; *Statistische Notizen zum katholischen Missionsatlas*; *La Gerarchia cattolica*. 

**[1467]** e. Et cum abunde haec sufficiant ad dignitatem ecclesiae 1467 Christi verae graecis slavisque separatis denegandam, etiam deficientis necessariae unitatis illi explicite coarguuntur. Utique non potiuntur unitate spectati simul omnes, quod autocephalae, ut loquuntur; jam exsistunt ecclesiae Constantinopolis, Alexandriae, Antiochiae, Hierosolymorum, Russiae, partis Austriae et Hungariae, Graeciae, Serbiae, Rumaeniae, Bulgariae, aliae; quae saltem in regimine reapse non inter se dependent, etsi verbo quidem sub Christo capite invisibili synodum œcumenicam, secundum eos ipsos a tempore nicaenae II nunquam celebratam nec sane a quoquam cum potestate convocandam, auctoritate summa praeditam agnoscunt; quin etiam in fide eo discrepant, quod baptismum catholicorum et protestantium, non per immersionem ministratum, russi pro valido, graeci pro invalido habent, et quod potestatem concilii œcumenici, quae in confessione orthodoxa orientalium divisorum non restricta exhibetur, russi aliive intellegunt jam restrictam ad causas summas, quasi potestas divinitus constituta pro rebus majoribus minores perficere non valeat.[^5] Porro ecclesiae enumeratae singulae unitatem non sat firmam, sed caducam interim tenent, quia praeter lethargiam suam cohibentur maxime vi politica, quam in discordantes Turciae una cum sacra concessam sibi sub imperatore patriarcha constantinopolitanus, extra Turciam potissimum monarcha Russiae exercere hactenus consuevit; quapropter illa abolita, ut paulatim membris, imperii turcici solutis, communio ecclesiastica passu pari aboletur; atque etiam illa non obstante sectae, ut raskolnicorum, exstiterunt; et ipsi raskolnici, in Russia exorti contra librorum liturgicorum revisionem saeculo XVII a *Nicone* patriarcha russico factam, denuo in sectas multas, partim sacerdotibus instructas, partim destitutas discinduntur. 

**[1468]** Insuper autem, quamvis coetus singuli divisi orientis prae protestantibus unitatem quandam in se obtinere videantur, dilucide ostendere valemus, unitatem in illis non vigere veram, i. e., effectam per ipsum principium vel centrum unitatis divinitus ordinatum, sed mere fucosam, idque nunc probatur etiam seposita demonstratione primatus romani, quam superius protulimus. Namque, quae est veritas saltem historica praemittenda, ante schisma praeviis discidiis brevioribus a *Photio* saeculo IX motum et a *Michaele Cærulario* saeculo XI renovatum ecclesia graeca cum patriarchis constantinopolitanis romano coetui adhaerens episcopum romanum ut principium et centrum unitatis ecclesiae totius in Petro divine constitutum ideoque immutabile agnoscebat. Recordare testimonia vel gesta plurima pridem tradita graecorum in pontifice romano simpliciter caput ecclesiae universae observantium, ut ipsius *Athanasii* (n. 498. 499), *Basilii M.* (n. 500. 505. 990), *Gregorii naz.* (n. 987), *Chrysostomi* (n. 164. 500), *Flaviani constantinop.* (n. 501), *Joannis hieros.* (n. 996), *Maximi martyris* (n. 102. 645), *Theodori studitae* (n. 148. 165. 483. 645. 991); recordare formulam *Hormisdae*, quam supra (n. 493) attulimus, subscriptam ab episcopis orientis, ab imperatore *Justiniano*, ab ipsis patriarchis constantinopolitanis *Joanne II, Epiphanio, Menna*, a concilio *œcumenico* VIII[^6]; quin immo addere licuit (n. 494) verba sollemnia, quibus etiam post schisma Cærularii pontificem romanum principium unitatis ecclesiae graeci iterum iterumque in ipso concilio lugdunensi II et *florentino* professi sunt; et quidem professionem florentinam, cum *Joseph* patriarcha constantinopolitanus moriens ad certam omnium fidem papae senioris Romae ut patri patrum et maximo pontifici et vicario Jesu Christi plene se subjectum per litteras declarasset, praeter imperatorem Joannem Palaeologum cum episcopis graecis etiam „*Isidorus* metropolita Kiaeviensis totiusque Russiae“ (H 9, 406. 423 ss) subscripsit; quod autem *Marcus Eugenicus ephesinus* adversus omnes praesentes unus subscriptionem recusavit, solum monstrat, quam liberi episcopi Florentiae in agendo fuerint. 

Apposite *Leo XIII* scribit (principibus populisque univ., 20. jun. 1894): „Peramanter respicimus ad orientem, unde in orbem universum initio profecta salus. Videlicet expectatio desiderii Nostri jucundam spem inchoare jubet, non longe abfore ut redeant, unde discessere, fide avita gloriaque vetere illustres, ecclesiae orientales. Eo vel magis quod non ingenti discrimine sejunguntur: imo, si pauca excipias, sic cetera consentimus, ut in ipsis catholici nominis vindiciis non raro ex doctrina, ex more, ex ritibus, quibus orientales utuntur, testimonia atque argumenta promamus. Praecipuum dissidii caput, de romani pontificis primatu. Verum respiciant ad initia, videant quid majores senserint sui, quid proxima originibus aetas tradiderit. Inde enimvero illud Christi divinum testimonium ‚Tu es Petrus et super hanc Petram aedificabo ecclesiam meam‘ luculenter extat de romanis pontificibus comprobatum . . Plane liquet quo tempore, qua causa, quibus auctoribus infelix excitata discordia. Ante illud tempus, quo tempore homo separavit quod Deus conjunxerat, sanctum erat apud omnes christiani orbis gentes sedis apostolicae nomen, romanoque pontifici, ut beati Petri successori legitimo, ob eamque rem Jesu Christi in terris vicario, oriens pariter atque occidens consentientibus sententiis sine ulla dubitatione parebant. Hanc ob causam, si respiciatur ad initia dissidii, *Photius* ipse oratores de rebus suis Romam destinandos curavit[^7]; *Nicolaus* vero I pontifex maximus Constantinopolim legatos suos, nullo contra dicente, ab urbe misit, ut *Ignatii* Patriarchae causam diligenter investigarent, et sedi apostolicae plenis ac veracibus referrent indiciis[^8]; ita ut tota rei gestae historia primatum romanae sedis, quacum dissensus tum erumpebat, aperte confirmet. Denique in conciliis magnis tum lugdunensi II, tum florentino, supremam romanorum pontificum potestatem nemo ignorat, facili consensione et una omnes voce, latinos graecosque ut dogma sanxisse.“ 

**[1469]** Unde est pronum argumentari: Ecclesia graeca ante schisma adhaerens tamdiu romano successori Petri aut adhaerebat principio unitatis vero, per Christum pro ecclesia instituto immutabili, aut non adhaerebat. Atqui in hypothesi priore ecclesia graeca in regimine, in sacrorum communione, in fide ipsa nunc abscissa non amplius adhaeret principio vero unitatis proindeque non est amplius intra ecclesiam Christi veram, pro sanctitate quidem essentiali nullo praetextu deserendam, similiter ac provincia quaedam major minorve contra regem provinciasque fideles seditiosa pars antiqui regni esse manifesto desinit; in altera hypothesi ecclesia graeca principio vero unitatis ideoque societate ecclesiae verae pariter non fruitur, siquidem potius affirmandum esset, ecclesiam Christi interisse, quando per tot saecula principium efficiens unitatis verae a Domino positum defuisset, quam contendendum, principium aliud, ut patriarcham Constantinopolis vel imaginariam illam synodum oecumenicam etiam expertem pontificis romani, contra vel praeter principium tralaticium saeculo demum IX vel XI, videlicet a se ipso, exstitisse; cujusmodi angustias sentiendo graeci ipsi ad principium priscum redire interdum maluerunt. Quae ratio argumentandi multo magis in homines illos valet, qui per aliud schisma ab ecclesia constantinopolitana, agnita prius praefecta, recedendo coetus proprios constituerunt. Ita nominatim pro se russi a. 1589 dignitatem patriarchalem sui juris et ea suppressa sub Petro M. a. 1721 synodum permanentem condiderunt, qua episcopi se obstrictos jurant et imperator velut instrumento utitur[^9]; adaeque neograeci recentius praeter alios a patriarchatu constantinopolitano digressi a. 1833 synodum perennem regi quidem obnoxiam creaverunt. 

Quodsi patriarcha constantinopolitanus synodos tales approbando quoadtenus auctoritatem suam interposuisse videatur, hac certe approbatione ipsa vinculum sufficiens unitatis cum coetu russico et neograeco emancipato rumpi sivit; neque enim vinculum ejusmodi ibi est, ubi potestas summa communis, sive cogitatur propria episcopi unius sive episcoporum simul omnium, pro causis pluribus et facile pro omnibus practice quidem ablata est. Scissionem hanc significavit jusjurandum cuivis membro synodi russicae fere adhuc emittendum illis verbis: „Confiteor porro et jurejurando assevero, supremum hujusce collegii judicem esse ipsum totius Russiae monarcham Domnum nostrum clementissimum.“ Quo simul percipimus, regimen ecclesiae saltem summum in Russia non esse episcopale, vel umbra principii unitatis a Christo dati exclusa; quod quidem plus minusve etiam aliis segregatis orientis accidit. 

**[1470]** Immo doctrina ipsa orientalium divisorum de ecclesia sua vera una repugnantias plures in se continet.[^10] Etenim primum illi episcopos ecclesiae, putatos quidem omnes divinitus aequales, ponunt infallibiles, si consentiant in concilio vel etiam extra illud[^11], haud dubie universitate etiam sola morali vel multitudine superante, sicut historia fateri cogit. Hoc principio semel posito fieri nunquam potest, ut in rebus revelatis pars episcoporum plane major erret, minor veritatem teneat; unde in dissensione omni diligentissime id ut infallibiliter verum exquirendum est, quod episcopi numeri praevalentis docent; qui autem ratione doctrinae a se examinatae judicat episcopos, quamvis pauciores, orthodoxos esse, eo ipso infallibilitatem episcoporum, quam verbis explicitis asseverat, facto et implicite repudiat. Atqui ita agunt orientales dissidentes; ne quaestionem quidem habent, quid tempore orti schismatis episcopi numerosiores senserint, sed episcopos suos prae ceteris homines sententiae cohaerentis cum ecclesia antiqua ideoque rectae ex considerata indole sententiae pronuntiant. 

Deinde illi fundamentum vel caput ecclesiae universae divinitus positum profitentur omnino nullum nisi Christum; simul autem ecclesiam universam dicunt in rebus fidei subjectam universitati infallibili episcoporum, quod est reapse nihil aliud quam praeter Christum invisibilem dicere collegium episcoporum fundamentum vel caput aliquod ecclesiae universae visibile et id aeque divinitus constitutum ac divinitus exsistit infallibilitas, qua per fundamentum et caput illud Deus ipse ecclesiam praeditam voluerit. Atqui haec duo, esse praeter Christum fundamentum vel caput ecclesiae universae omnino nullum, et esse praeter Christum fundamentum vel caput ecclesiae ejusdem aliquod alterum, profecto inter se confligunt. Denique ubi agitur vel de apostolis omnibus vel de episcopis efferendis, quos illi vere capita agnoscunt, jam id expresse sic declarant, ut Christus sit fundamentum simpliciter et primario (ἀπλῶς καὶ πρώτως), apostoli secundum quid et secundarium (κατά τι καὶ δεύτερον), ut Christus sit caput tamquam pastor princeps ecclesiae universae, episcopi sint capita tamquam vicarii (τοποτηρηταί) pro Christo in ecclesiis particularibus. Atqui cum hoc distinguendi et componendi modo non consistit, quod illi Christum solum fundamentum et caput ita esse volunt, ut nullum secundum quid, secundarium, vicarium habeatur in ecclesia universa; nam cum capita vicaria visibilia pro Christo invisibili ideo postulenter, ut ecclesiae particulares visibiles in unitate contineantur, multo magis requiritur caput vicarium visibile pro Christo invisibili, ut in unitate contineatur corpus visibile ecclesiae universae. Quare illi concinnius, talem repugnantiam dimittendo et principium visibile unitatis ecclesiae universae divinitus existens ingenue concedendo, controversiam totam eo revocarent, utrum principium divinitus statutum esset dumtaxat collegium episcoporum, qui singuli omnes ex se tenerent potestatem parem, an principium divinitus statutum esset collegium episcoporum, quatenus adhaereret Petro et successori Petri episcopo romano ut principio unitatis ipsius quoque collegii, ac proinde episcopus romanus etiam unus. In qua controversia utique illorum opinioni scriptura et traditio et ipsa ratio theologica, flagitans pro Christo physice uno principium unitatis physice unum in ecclesia universali pariter et particulari, adversatur.[^12] Ceterum adeatur *Pitzipios* l. c. introduct. et p. 2; p. 4. c. 2. n. 3; c. 4. n. 2. 3; *Walter* l. c. §. 22. 23. 25. 25 b. 26. 28 a. 163 a. 164. 166; *Döllinger* l. c.; *Schouwaloff* l. c. Abt. 1. c. 3. n. 7; Abt. 2. n. 4; *Gagarin*, Le clergé russe c. 5; *Marshall* l. c., c. 8 (pag. 482 ss. 492 ss. 580); *Hist.-polit. Blätter* l. c.; *Hefele*, Concilieng. 7, 739 ss; *Pelesz* l. c. 1, 469 s; 2, 375 ss. 744—756. 759 ss; *Nilles* l. c. 2, c. 3. de synodo florentina; *Wilmers* l. c. n. 318; *Kirchenlexikon*² 3, 985 ss; 5, 1234 ss; *Kirchliches Handlexikon* 1, 1793 ss; *Pierling*, La Russie et le Saint-Siège IV. 1. 4. c. 2. n. 1; *Palmieri Aurel.* l. c., c. 7. n. 1—9; *Zeitschrift für kath. Theol.* 1877, 662 ss; 1886, 569; 1890, 416 ss; 1894, 203. 341; *Die katholischen Missionen* 1885, 187; 1886, 74. 99; 1897, 84; 1900, 176 ss; 1903, 251; 1906, 106; 1911 91. 166; *Vaterland* 1 jul. 1905. n. 181; *Slavor. litt. theol.* 1906, 273; 1907, 324 ss; 1908, 253 s; 1910, 60; ad haec videsis quae exposui de principio essentiali unitatis ecclesiae Christi apud *acta II. convent. celebrad.* pag. 51 ss. 

**[1471]** d. Sane consequenter perspicitur abesse orientalibus separatis apostolicitatem etiam materialem (cf. n. 1414), quod successio in potestate sacra jurisdictionis ab origine apostolica continuatae vix mere apparens, nedum simpliciter apparens, illis restat; quippe potestas jurisdictionis ad usum expedita vel et in se ipsa (cf. th. XXII; n. 1292) non obtinetur nisi per principium unitatis ecclesiae divinitus positum germanum, a quo illi ex dictis (n. 1469) in hypothesi omni nimis aperte alieni sunt. Et revera antiquitus secundum morem confirmatio ideoque jurisdictio sacra quomodocumque in patriarcham ipsum alexandrinum, antiochenum, constantinopolitanum a successore Petri pontifice romano, nempe tamquam fonte apostolico omnibus agnito desuper semper pleno, emanavit (repete n. 759—766), unde ab hoc fonte interclusi illi rivi exaruerunt; quali sorte non eximitur patriarcha constantinopolitanus, praesertim cum Byzantium, a Constantino M. Constantinopolis, oboediens primitus metropolitae heracleensi post saecula demum locum inter vel ante patriarchatus orientis antiquiores, scilicet alexandrinum et antiochenum, et superadditum hierosolymitanum acquisiverit, quod ut sedes imperii Roma nova esset; quae ratio per se profana ad summum dignitatem sacram jure ecclesiastico adaugandam suo tempore superiori legitimo per jus immutabile divinum apostolico suadere, non jurisdictionem sacram ab eodem superiore deficientem supplere unquam potest (cf. n. 762. 824 s). Aliorum vero dissidentium, ut russorum vel neogræcorum, jurisdictio cum nunc etiam distet a rivo constantinopolitano ipso arefacto, a quo olim derivata ducebatur, titulo duplici exsiccata est. Insuper episcopi divisi orientis a potestate principis sive civili sive sacra arrogata quasi superiore in exsistendo et agendo ita pendent, ut vel tenuis species regiminis apostolici plerumque sit destructa, eo quidem magis, quod princeps in Turcia infidelis est, alibi etiam femina, ut Catharina I et II in Russia, esse potest. Et haec quidem de jurisdictione; nam potestas ordinis sejunctorum orientalium fere valida habetur (cf. *Granderath*, *Geschichte des vatik. Konzils* Bd 1, B. 1, K. 7, n. 6); quare si non licite, tamen valide conficere illi sacra possunt excepto sacramento paenitentiae, quod pro validitate jurisdictionem quoque postulat.[^13] 

Quamquam eruditi aliqui censent, virum illum, qui a. 1620 comparens in urbe Kiew jactavit se Theophanem patriarcham hierosolymitanum atque episcopos complures consecravit, episcopum consecratum reapse non fuisse; quo pacto hierarchia ordinis in Russia saltem *eatenus* nulla judicanda esset, quatenus ab errore illo descendisset. 

Ceterum fides apud abscissos apostolica, i. e. vera tempore favente quidem esse potest; sed non omnino talis, omissis turbis *palamitarum*, vel eo comperitur, quod illi pugnant inter se de modo valide baptizandi et de potestate synodi œcumenicae (cf. n. 1467) et quod illi omnes pugnant secum ipsi confitendo fidem de ecclesia una: in se *dissentaneam* (n. 1470) et reluctando non solum professioni propriae denuo in concilio lugdunensi II et florentino editae (n. 1468), sed etiam libris liturgicis, quamvis partim depravatis usibusque suis, qui processionem Spiritus sancti etiam a Filio, primatum romanum, purgatorium usque testificantur; cui accedit, quod russi ab aetate Petri M. *aliive* acceptis *quadantenus* opinionibus protestantium vel incredulorum contra doctrinam pristinam pugnant.  

De his agit *Pitzipios* l. c. introduct. et p. 1. c. 8. 12; p. 4. c. 2. n. 4; c. 4. n. 3; *Walter* l. c. §. 22. 28 a. 164. 166. 239; *Döllinger* l. c. 162 s. 167. 171 ss. 183. 187 ss; *Schouvaloff* l. c. Abt. 1. c. 3. n. 10; Abt. 2. n. 10; *Gagarin*, *La Russie sera-t-elle catholique?* Idem, *Réponse d’un russe à un russe; Le clergé russe* c. 3—5; *Marshall* l. c. pag. 494 s. 580; *Hist.-polit. Blätter* l. c.; *Hefele*, Concilieng. 2², 17 ss. 527 ss; *Hettinger*, *Fundamentaltheologie* 2, §. 9. B. VI; *Pelesz* l. c. 2, 140 ss. 744—756. 788—792; *Nilles* l. c. 1, de usu dogmatico testimoniorum ex libris liturg. ecclesiae orient. desumpt., et ad 2. jan., 16. jan., 18. febr., 12. mart., 13. april., 29. jun.; 2, c. 2. §. 2. de purgat. vel de process. Spiritus s. (cf. supra n. 72. 80. 87. 483. 486. 496. 995); *Kirchenlexikon*² 3, 985 ss; 10, 1380 ss; *Kirchliches Handlexikon* 1, 1793 ss; *Pierling* l. c.; *Palmieri Aurel.* l. c., c. 1. n. 1. 2; c. 2. n. 1—3; c. 6. n. 1—4; *Zeitschrift für kath. Theol.* 1877, 662 ss; 1880, 743 ss; 1894, 260 ss. 336 ss. 417 ss; 1909, 170 s; *Die katholischen Missionen* 1876, 111 s; 1885, 146. 187; 1886, 71 ss. 99 s; 1897, 84; 1899, 272 s; 1900, 176 ss; 1905, 179 s; 1906, 104 ss. 274 ss; *Stimm. litt. theol.* 1906, 273; 1907, 324 ss; *Theol.-prakt. Quartal-Schrift* 1909, 289 ss; *acta II. convent. velehrad.* pag. 65. 95 ss. 104 ss. 

**[1472]** *Prob. tertia pars min.* (cf. n. 1458). Nimirum similia vel fortiora in sectas orientales haereticas minores saeculo V ortas intorqueri possunt. Primum enim in his non magis quam in dissidentibus aliis sanctitas miraculorum vel, quanta par est, vita virtutis sancta, sed potius egestas deserti spiritualis cernitur (cf. *Marshall* l. c., c. 7. pag. 338 ss. 359. 366 s; c. 8. pag. 608 ss. 615 ss. 625; *Die katholischen Missionen* 1906, 78 ss. 207; 1908, 206 s. 270 s; 1910, 292; 1911, 7 ss). Deinde quamvis illae, videlicet divisae vel et contrariae, in unum colligantur, absolute in obscuritatem nimiam hominum et locorum coarctatae, relative ad catholicos jam minimae comparent (recole n. 1455); insuper cum iisdem simul homines catholici sive ritus latini sive ipsorum rituum orientalium, nempe in rebus juris non divini, sed ecclesiastici mutabilis differentium, ut praeter graecos cum melchitis et maronitas armeni, syri, copti, chaldaei ecclesiae catholicae uniti inveniuntur, quorum numerus reversis etiam nuperrime tum ab haeresi monophysitarum ex parte jacobitis, armenis, coptis, tum nestorianis crevit (videas *Marshall* l. c., c. 7. pag. 344 ss; c. 8. pag. 517 ss. 525. 532 ss. 545 s. 549 s. 604 s. 610 ss; *Kirchenlexikon*² 9, 1051 s; *Die katholischen Missionen* 1885, 191; 1900, 58 s. 93 ss. 227; 1901, 46. 72; 1903, 165. 186; 1904, 153 ss; 1905, 15 ss. 206 s; 1907, 35 ss. 50. 237; 1908, 85; 1909, 116. 142. 191; 1910, 57 ss. 243 s. 271 ss. 278; *Werner*, Katholischer Missions-Atlas; Katholischer Kirchen-Atlas; Orbis terrarum catholicus; *K. Streit*, Katholischer Missionsatlas; Statistische Notizen zum katholischen Missionsatlas; *La Gerarchia cattolica*). 

Praeterea deest unitas; nam sicut nestoriani monophysitis opponuntur, ita monophysitae, prae illis jam evanescentibus soli *quandamtenus* conspiciendi, saltem in syros cum aliis, qui dicuntur cuncti a Jacobo Baradai episcopo edesseno *angustiùs* jacobitae, in armenos, in coptos cum abessiniis scissi sunt; adde, quod pro unitate ecclesiae universae genuina principio unitatis genuino haeretici memorati omnes manifesto carent; quale principium non fuit Nestorius episcopus merus constantinopolitanus, cujus decessor celeber *Chrysostomus* verbo et facto primatum successoris Petri haud ambigue agnoverat (n. 164. 500); neque principium tale exstitit sive Eutyches ipse primus auctor monophysitarum simplex archimandrita (cf. n. 501) sive *Dioscorus* haeresis eutychianae antesignanus, patriarcha dumtaxat alexandrinus, cujus decessores magni *Dionysius, Athanasius, Cyrillus* tribunal romanum summum in ecclesia coluerant (n. 498. 499. 816); quemadmodum etiam devii armeni et jacobitae Aegypti, i. e., copti cum abessiniis, et Palaestinae ipsi saltem ad tempus errorem suum fassi unioni graecorum in concilio florentino accesserunt, nestoriani jam saeculo XIII cum ecclesia catholica aliquamdiu uniti erant (videsis *Pitsipios* l. c. p. 4. c. 7; *Marshall* l. c., c. 8. pag. 607; *Hefele* l. c. 7, 788 ss. 793 ss; *Kirchenlexikon*² 8, 1795 ss; 4, 1376 s; 3, 41 ss; *Zeitschrift für kath. Theol.* 1903, 523 ss). Hinc denique nestoriani et monophysitae expertes apostolicitatis necessariae, pro potestate jurisdictionis quidem, perspicue cognoscuntur; eam enim accipere oportet a principio unitatis ecclesiae totius, unde secundum consuetudinem sectis illis priorem ipsi patriarchae orientis per sedem s. Petri romanam confirmabantur (resume n. 759—766), a qua alienati orientales haeretici similiter ac schismatici jugum non sane apostolicum principum temporalium subierunt; neque fides hominum istorum apostolica, utique immutabiliter ecclesiae servanda una, esse potest, quia non plene convenit ei, quam ipsi in concilio florentino vel ante uniendi professi sunt atque etiamnum in liturgia sua (cf. n. 72. 516; *acta II. convent. velehrad.* pag. 65) antiquitus tradita et in canonibus adhuc retentis. (n. 742. adnot. 2) profitentur, et eodem jure, quo revincunt nestoriani haereticos arianos ut adversos concilio nicaeno I, etiam ipsi ut adversi concilio ephesino revincuntur, et eodem jure, quo revincunt monophysitae haereticos arianos ut adversos concilio nicaeno I et nestorianos ut adversos concilio ephesino, etiam ipsi ut adversi concilio chalcedonensi revincuntur (ceterum vide *Pitzipios* l. c. p. 1. c. 12; p. 4. c. 7; *Döllinger* l. c. 162 s; *Marshall* l. c. pag. 608 s). 

**[1473]** 5. Teste ipsâ experientiâ ecclesiam romanam mali prae aliā quavis odio habent nec nisi terrena sapientes deserunt, boni, si sunt ei juncti, diligendo tenent, sin sunt separati et de ea satius docti, vel etiam cum jactura terrenorum amplectuntur vel saltem attrahentem sentiunt. Atqui his cognoscitur ecclesia romana prae aliā quavis portis inferi et mundo cum concupiscēntiis invisa (cf. *Mat* 16, 18; *Jo* 15, 19; 1 *Jo* 2, 16), hominibus probis impulsu caelestis gratiae accepta, i. e., ecclesia vera Christi. 

**[1474]** 6. Reapse comparatione facta nunc quidem ea pronuntianda est prae ceteris se offerentibus ecclesia unice vera, quae similior invenitur ecclesiae prioribus post Christum saeculis praecellentis, ecclesiae videlicet, in qua tot et tanti Patres sanctitate vitae aeque ac sapientia scriptorum instar lucis mundi effulgebant; nam aut ista fuit aut nunquam exstitit ecclesia Jesu Christi. Atqui similitudinem summam quandam ecclesia romana catholica prae se fert; idem enim conspicitur hodie in hac studium unitatis fidei ejusque ab antiquitate traditae, quod apud Patres vidimus (n. 1211 s. 1261 ss. 1424—1428. 1446; eadem cura unitatis sacrorum vel communionis socialis, quae in ecclesia ab initio floruit (cf. n. 1205. 1217 s. 1269—1273); talis hierarchia, qualis ecclesiam primorum saeculorum administravit (cf. n. 431 ss); similes fructus et signa sanctitatis in hominibus virtutis omnis, etiam eximiae, vel martyribus vel aliis, in exsecutoribus consiliorum evangelicorum, in miraculis, ac quibus apologetae vetusti ecclesiae gloriati sunt (cf. n. 1323 ss. 1331—1334. 1338 s. 1343. 1447); amplitudo per orbem et contentio ampliandi compar ei, quae in ecclesia olim exstitit (cf. n. 1358—1361. 1448); sollicitudo successionis episcoporum rite continuandae tanta, quantam ecclesia jam avita habuit (cf. n. 1390—1399. 1449); conjunctio cum sede apostolica romana, sicut in principio a fidelibus custodita est (cf. v. g. n. 489. 984 ss. 498. 506); ne multa, ecclesia romana catholica hodierna pernoscitur esse eadem ut ecclesia antiqua in rebus majoribus quibusque, nempe divinitus essentialibus vel necessariis, cum differentiae, quatenus sunt in minoribus, ex potestate ecclesiae data disciplinae secundum locorum temporumque varietatem commutandae facile explicentur. E contrario coetus reliqui dignitatem ecclesiae Christi sibi tribuentes *nōn* aeque ecclesiam primaevam in elementis indicatis referunt, sed potius veterum sectarum diu exstinctarum exprimunt imaginem, sive in aliis sive in resuscitandis doctrinis ab antiquitate christiana condemnatis et devictis, quod de protestantibus quidem *Bellarminus*, contemplatus haereses pristinas ostendit (de conciliis et ecclesia l. 4. c. 9). Et vero praestantia ecclesiae romanae catholicae prae coetibus degeneribus adeo evidens est, ut acatholici ipsi interdum admirabundi eam verbis magnificis extollant.[^14]

**[1475]** 7. Quandoquidem ecclesia, quae romana catholica nominatur, initio aut ecclesia Christi vera aut in ecclesia vera fuit, esse desivisset aut per corruptionem invalescentem in se ipsa, quamvis essentialiter tota ecclesia vera Christi, aut per separationem sui tamquam partis factam ab ecclesia aliqua, cui dignitas ecclesiae totius verae permansisset. Atqui casus prior est exclusus, cum ecclesia Domini exitio corruptionis, in re scilicet essentiali, obnoxia esse nequeat (th. XII), immo secundum illud *Irenaei* (supra n. 1388) semper a Spiritu sancto servata juvenescat. Neque idem casus inde commendatur, quod sicut Lutherus de hac causa incertissimus haesit, ita universe in designando tempore corruptionis assertores inter aetatem apostolicam et concilium Vaticanum mira discrepantia vagantur (cf. *Döllinger*, *Die Reformation* 3, 194 ss; *Hettinger*, *Fundamentaltheologie* 2, § 9, B. V. 1). Praesertim quae a protestantibus praetenditur corruptela, eo incredibilior est, quo illam in artioribus sine pugna introductis, ut in onere operum bonorum, exsecutione consiliorum evangelicorum, confessione peccatorum, jejuniis, libertate per ecclesiam injuste deminuta, non in laxioribus ponunt. Qua de causa dissidentes orientis ipsi, praecipue synodo Hierosolymis a. 1672 habita (H 11, 179 ss), sententias protestantium damnant, quin etiam homines jam ex concilio ephesino vel chalcedonensi oecumenico haeretici dogmata pleraque cum catholicis communia, ut imprimis hierarchiae cujusdam ideoque ecclesiae visibilis a Christo institutae, a primordio rei christianae transmissa attestantur (videas *Walter, Lehrbuch des Kirchenrechts aller christlichen Confessionen* § 24; *Marshall, Die christlichen Missionen* c. 7. pag. 367. 374 s; c. 8. pag. 490 s. 498 ss. 606 s); etsi alioqui orientales isti omnes indicia nimis manifesta corrumpentis senectutis, non vigorem juvenilem ecclesiae romanae prae se ferunt. Sed non magis eligendo viam perniciei alteram ecclesia romana catholica instar partis se ab ecclesia Christi vera separavit. 

Quae hypothesis est historice absurda, quoniam ne coetum quidem, a quo romana ecclesia discesserit, nedum nomen novum inde pro rei novitate adhaerescens vel circumstantias ullas discessionis talis, e more perhibentis desertores jam *Justini* (dial. cum Tryphone n. 35; *M* 6, 551), *Hegesippi* (apud *Eusebii* hist. eccl. l. 4. c. 22; *M* 20, 379 ss), *Clementis alex.* (strom. 1. 7. c. 17; *M* 9, 547 ss), *Tertulliani* (de praescript. c. 30. 37; *M* 2, 42. 51; supra n. 534. 1391), *Chrysostomi* (in Act hom. 33. n. 4; *M* 60, 244 ss), perhibere possunt. Neque enim serio quisquam dixerit, ecclesiam catholicam ab hac illave secta haeretica vel schismatica quasi ecclesia vera defecisse, nisi forte inverso ordine recto negat, ecclesiam ipsam a parte mera aliqua relictam habendam esse eam, quacum manserit velut lapidum aedificii fundamentum, radiorum luminis centrum, ramorum arboris radix, rivorum aquae fons, membrorum corporis caput eousque indubitatum, i. e., episcopus romanus (revise v. g. supra n. 87. 129. 483. 487. 771. 991). Quocirca haereticos vel schismaticos temporis hujus pro similitudine quidem condicionis similiter ac veteres refutat *Clemens alex.* (n. 1261), quod ab ecclesia catholica egressi conciliabula sua fecerint, objurgat *Tertullianus* (n. 1391), quod posterior nostra res non sit, immo omnibus prior sit, accusat *Cyprianus* (n. 1212), quod non nos ab illis, sed illi a nobis recesserint, deplorat *Augustinus* (n. 1345), quod tamquam sarmenta inutilia praecisa de vite ab ecclesia catholica exierint. Quid quod protestantes saltem Luthero duce sua sponte sunt confessi, se ab ecclesia catholica sejungi (cf. *Döllinger* 1. c. 200. 204. 215. 220. 244 ss), unde et *afferrent* criminationes, quibus justam esse secessionem propriam monstrarent? Ergo restat, ut ecclesia romana catholica sit ipsa ecclesia vera Christi.

**[1476]** 8. Hinc Patribus diserte idem est esse in ecclesia vera et esse in ecclesia catholica romana, i. e., pontifici romano juncta, sive expresse hunc appellant, sive antonomastice successorem Petri nominant; quo pertinent effata *Irenaei* (n. 489. col. 984 ss), *Cypriani* (n. 488. 550), *Optati* (n. 236. 487. 1440), *Ambrosii* (n. 87. 550), *Epiphanii* (n. 528), ipsius *Pelagii* haeretici (n. 994), *Hieronymi* (n. 87. 550. 995), *Bonifatii I* (n. 487), *Augustini* (n. 70. 1365, *cont. ep. fund.*), *Eusebii doryl.* (n. 501), *Arnobii jun.* (n. 550), *Voconii* nunc conjectati (n. 994. adnot.), formulae *Hormisdae* (n. 493), *Pelagii I* (n. 1394), *Gregorii M.* (n. 994. 1395), *Maximi martyris* (n. 102), *Theodori studitae* (n. 645).

Proinde *intellegimus*, sanctam ecclesiam vel sanctam ecclesiam catholicam, quām symbolis antiquissimis (D¹⁰ 2, 6, 9, 14, 86) credere jubemur, reapse nullam dici aliam nisi *aedificatam* super successorem Petri pontificem romanum. Simul intellegimus, consentaneas dumtaxat explicationes articuli ejusdem esse formulas fidei eas, quibus credenda ecclesia romana catholica proponatur; qualis est professio fidei praescripta ab *Innocentio III* waldensibus (supra n. 367), a *Clemente VI* armenis (ib.), doctrina *Pii IX* (n. 374. 375), s. *officii romani* (n. 1450); in ipso *concilio vaticano* ecclesia Christi ut sancta catholica apostolica romana ecclesia inducitur (s. III. c. 1; D 1631) vel romanus pontifex caput ecclesiae per totum orbem diffusae definitur (s. IV. c. 3; D 1672 ss); ubi et paratus fuit canon 13: „Si quis dixerit, veram Christi ecclesiam, extra quam nemo salvus esse potest, aliam esse praeter unam, sanctam, catholicam, et apostolicam romanam; anathema sit“ (L 7, 577; cf. ib. 633 et *syllabi* errorum prop. 21; D 1569).

Cui definitioni praeparatae congruit haec enuntiatio *Leonis XIII* (de americanismo, 22 jan. 1899; D¹⁰ 1976): „Una unitate doctrinae sicut unitate regiminis eaque catholica est ecclesia: cujus quoniam Deus in cathedra beati Petri centrum ac fundamentum esse statuit, jure romana dicitur; ‚ubi‘ enim ‚Petrus, ibi ecclesia‘ (*Ambros.*; supra n. 87).“

Quamobrem *quicumque* catholico nomine censeri vult, is verba *Hieronymi* ad Damasum pontificem usurpare ex veritate debet: „Ego nullum primum nisi Christum sequens Beatitudini tuae, id est cathedrae Petri, communione consocior: super illam petram aedificatam ecclesiam scio; quicumque tecum non colligit, spargit“ (ib.) Ex dictis dignitas divina ecclesiae catholicae romanae sensu quidem (n. 1451) declarato dogma fidei comperitur. Et vero erat dogma fidelibus ab initio secundum verba Domini credendum, ecclesiam tunc aedificatam super Petrum ipsam ecclesiam Christi esse; quod dogma, cum ex effatis Servatoris ecclesia aedificata super Petrum in successoribus suis vivum semper eadem perduraret, in ecclesiam determinatam quovis tempore praesentem cadere nunquam desinebat; sed ecclesia talis ab exordio hactenus continuata non est alia quam quae ex gentibus omnibus adhaerens successori Petri pontifici romano catholica romana nominatur. Nec quidquam impedit, quominus ecclesia, sicut per rationem atque revelationem legata Dei perhibetur (cf. n. 1195), ita pro potestate proponendae veritatis revelatae omnis etiam dogma fundamentale originis et indolis caelestis suae ipsa definiendo urgeat.

**[1477]** 9. Superest, ut dubitationibus quibusdam dissolutis thesis confirmetur. a. Praecipua difficultas ex *schismate* magno occidentis provenit. Quid enim? Verene et quomodo per luctuosum illud tempus annorum ferme quadraginta (a. 1378 — 1417) ecclesia romana fuit una vel insuper catholica vel etiam visibilis? Licet respondere primum, ex demonstratis coetui nulli proprietates notasve ecclesiae genuinae necessarias jure majore adscribi posse quam coetui romano, proinde aut ecclesiam Christi veram periisse aut esse ecclesiam romanam; ergo, cum ecclesia sit perpetua, ecclesiam romanam etiam tempore schismatis unitate, catholicitate, visibilitate, sufficiente quidem pro ecclesia vera, praeditam fuisse. Cui responso indirecto evincenti saltem rem unitatis, catholicitatis, visibilitatis tunc retentae adjungimus directum, quo ipse modus unitatis, catholicitatis, visibilitatis perstantis explicetur.

**[1478]** Et quidem unitatem conservatam *theologi* complures in eo cernere solent, quod christiani diversis summis pontificibus addicti seu differentes, quae vocantur, obedientiae permanserint concordes omnes in profitenda necessitate vel etiam sincera voluntate unius pontificis romani, legitimi tamquam capitis ecclesiæ universæ agnoscendi; unde error exsisteret tantum in facto vel persona, qui unitatem ecclesiæ obœdientias illas continentis quadantenus obscuraret, non everteret. At opinionem talem cum principiis certis per hunc tractatum probatis conjungere non possumus ideoque unitatem minime obscuratam in eo collocamus, quod obœdientia una unius veri pontificis romani, exclusis ceteris, ecclesia Christi fuerit. Nam primum valet semper illud: „Ubi Petrus, ibi ecclesia“ (cf. supra n. 87), i. e., qui adhaerent re ipsa fundamento vel capiti ecclesiæ vero, successori Petri genuino, romano pontifici legitimo, ii et ii soli in ædificio vel corpore ecclesiæ re ipsa inveniuntur. Atqui romanus pontifex legitimus tempore uno eodemque non potest esse nisi unus. Deinde essentialem vidimus ecclesiæ esse unitatem non tantummodo fidei vel sacrorum, sed et socialem ita, ut sit unum regnum (th. XXXI). Atqui obœdientiæ per schisma variæ nullam inter se servabant unitatem socialem, nec nisi minus proprie unius regni partes appellentur; quicumque enim pluribus supremis potestatibus plane independenter agentibus subiciuntur, non regnum unum, sed vere plura hic et nunc constituere intelleguntur. Præterea cum supremæ illæ potestates etiam mutuo anathemate se ferirent, subjectum potestatis saltem non legitimæ per sententiam ab homine in ipsum nominatim latam ex ecclesiæ est ejectum. Atqui ecclesiæ membra non sunt illi, qui sequuntur caput quodpiam a corpore ecclesiæ divisum. Insuper sectatores capitum diversorum ipsi inter se pugnabant. Atqui cœtus ex factionibus ejusmodi compositus non sapit unitatem socialem eam, quæ est proprietas et nota ecclesiæ Jesu Christi. Quin unitas etiam fidei in obœdientiis illis simul sumptis non florebat talis, qualis ecclesiæ Christi convenit. Ne urgeamus, indolem legitimam pontificis romani, ut Urbani VI, esse factum dogmaticum, quod satis objective propositum ab ecclesia tota sit tenendum (cf. th. XXV), certe unitas in fide ecclesiæ essentialis est consensus non qualiscumque, sed per principium conspicuum supremum unum tuto efficienda (th. XXXI). Atqui eatenus hæc unitas ætate schismatis vigebat, quatenus communitas tantum dedita legitimo pontifici ecclesia Christi erat. Et re vera fieri etiam per se poterat, ut unus ex duobus vel tribus illis pontificibus aliquid credendum definiret, reliquis aut nihil aut, cum unus tantum infallibilis foret, oppositum declarantibus; quo in casu, per dissensionem aut negativam aut positivam, ipsa unitas in rebus fidei amissa esset. Atqui membra ecclesiæ, columnæ et firmamenti veritatis, nunquam condicionis ejus esse possunt, cui periculum illud sit per se conjunctum. 

**[1479]** Denique infirma sunt, quæ contra hanc sententiam proferuntur. Nam quod obœdientiæ omnes agnoscebant unicum non partis ecclesiæ, sed ecclesiæ universæ caput, successorem s. Petri, legitimum episcopum romanum, videlicet in abstracto, hoc utique demonstrat, non fuisse schisma hæresi commixtum; minime autem probat, non fuisse schisma, quamvis merum, tamen verum, quod vere ab ecclesia separaret. Patroni argumenti talis rationem unitatis ecclesiæ justam non habere vel unitatem aliquam in obligatione affirmata et voluntate sola existentem cum unitate actuali necessaria confundere videntur. Nimirum quisquis baptizatus infitiatur principium, pontifici romano vero adhaerendum esse, extra ecclesiam versatur ut hæreticus sive formalis sive materialis. Neque tamen qui illud profitetur, jam est in ecclesia; potest enim, quamvis necessitatem adhaerendi credat, vel non adhaerere pontifici romano vero vel etiam adhaerere falso, et sic est extra ecclesiam ut schismaticus, formalis quidem, si culpa propria a vero pontifice dissideat, materialis, si errore dumtaxat inculpato facti retineatur; quo errore posito ita re ipsa est disjunctus, ut voto bonæ voluntatis cum vero pontifice et ecclesia conjungatur, paratus scilicet re conjungi, simul atque illum noscat. Cui homini non est comparandus, qui magisterio ecclesiæ adhaerens negat dogma, quod opinatur a magisterio non doceri; nam hic alter in ecclesia manet, quia magisterio ecclesiæ, principio unitatis fidei visibili legitimo concreto firmiter adhaeret, in quo agnito dogma quoque omne implicite confitetur; ex contrario homo prior extra ecclesiam exsistit, quia ipsi principio unitatis ecclesiæ vero concreto non adhaeret, etsi se ei adhaerere putat. Proinde cum sententia nostra conciliatur, quod etiam in obœdientiis a corpore ecclesiæ re disjunctis homines multi bonæ fidei, immo valde sancti fuerint. Neque illi obstat, quod sacramentum paenitentiæ in obœdientiis præposteris, excepto mortis articulo, invalidum exstiterit; ubi non difficultas major quam in schismate alio quolibet reperitur. Itaque maneat, in sola obœdientia pontificis legitimi ecclesiam tunc fuisse.

**[1480]** Porro quemnam habeamus pro legitimo pontifice, seu, cum per leges electionis pontifices serierum singularum, a schismatis exordio duarum, deinde trium, percipiantur esse rationis paris, qualem seriem comprobemus? Imprimis ut non legitimam excludimus seriem incipientem demum a synodo pisana a. 1409, i. e., illum Petrum Philargi, qui se vocavit Alexandrum V, et successorem ejus Balthasarem Cossa, qui sibi nomen Joannis XXIII imposuit. Etenim series alterutra eorum, qui jam ab anno 1378 de pontificatu concertabant, legitima utique erat; proinde legitimus erat pontifex, qui tempore pisanae synodi vivebat, aut Gregorius XII sequens proxime Innocentium VII, remotius Bonifatium IX et Urbanum VI, aut Benedictus XIII (*Petrus de Luna*), successor Clementis VII (*Roberti genevensis*). Idque fatendum esset, etiamsi aemulus uterque pontifex dubius exstitisset; falsum enim est effatum pro dijudicanda hac ipsa controversia inventum: *Papa dubius papa nullus* (vide n. 590. adnot.). Sed pontifex legitimus, ut potestatem immediate a Christo Domino habens (th. XVIII), deponi auctoritate humana nequit; jure autem divino per delictum solius hæresis vel schismatis publicum dignitate excidit (cf. n. 589. adnot. alt.), cujusmodi vel hæresim vel schisma pontificis legitimi ridicule in eo posuerunt, quod ille pisanam synodum reiceret vel saltem facto pontificatus non dimissum articulum unitatis ecclesiasticæ credendum pernegaret vel ab ecclesia tamquam fautor inveterati schismatis secederet; neque enim actis suis, sive prorsus prudenter atque recte sive minus recte, quidquam aliud nisi jura propria ipsius principii centrique unitatis vindicavit, neque ipse a fidelibus, sed fideles multi ab ipso discesserunt. Atqui pontifice legitimo auctoritatem suam retinente novus nullus pontifex locum habere poterat. Quamobrem, seposita serie pisana, aut solum Urbanum VI residentem Romæ cum suis successoribus ipsoque Gregorio XII, aut Clementem VII residentem Avenione cum Benedicto XIII romanum pontificem legitimum agnoscere oportet.

**[1481]** Legitimum autem fuisse Urbanum VI efficitur tam firmis argumentis, ut id pro explorato sit habendum. Enimvero huc refertur argumentum, quod historia suppeditat tum ex actu electionis in se ipso cum omnibus adjunctis considerato tum ex dictis et scriptis et actis subsequentibus publicis privatisque hominum ætatis illiusmet, ipsorum quoque et præcipue cardinalium eligentium et in his Roberti Genevensis, sicut etiam cardinalium ceterorum adhuc Avenione commorantium; unde sufficiens libertas electionis clare noscitur (cf. pro hoc aliisve factis *historicis* deinceps commemorandis v. g. *Pastor*, Geschichte der Päpste 14, 115 ss; *Hergenröther-Kirsch*, Kirchengeschichte 24, 807 ss); de qua eo minus dubitari potest, quod ipse metus gravis et injustus extrinsecus ad eligendam personam etiam determinatam per vim incussus electionem per se invalidam non reddit (cf. *Wernz*, *Jus decretalium* 2², n. 581). Accedit argumentum theologicum, quod Urbanum VI per menses plures nomen catholicum totum haud dubie ut legitimum agnoscebat; in quo facto dogmatico ecclesia universa falli nequit (cf. th. XXV). Idem ut ex initio, ita ex fine schismatis colligitur: Nam pontifex certo legitimus ab omnibus est agnitus Martinus V cum suis successoribus. Atqui legitimus hic ita erat, si erat legitimus Gregorius XII proinde decessor ejus Urbanus VI. Sane perperam asseritur, tunc pontificem successorem præter voluntatem decessoris veri, ut incerti, ideo potuisse eligi, quod in necessitate tali potestas eligendi ipso jure naturali ad ecclesiam vel concilium generale devolveretur. At, nunc omissis aliis de papa dubio dictis, effugium hoc excluditur. Potestas eligendi pontificis æque ac potestas ecclesiæ universa supernaturalis est, quæ a Christo servatore, *non* per merum jus naturæ datur. Sed Christus dedit potestatem illam soli Petro ejusque successoribus (cf. n. 589). Hinc pontifex non est nisi qui a pontifice præcedente per se vel per electores a se approbatos designatur. Et vero aliter actum esset de potestatis summæ apostolicitatis, nempe potestatis Petro primo datæ unius ejusdemque hereditariæ velut per manus continua transmissione, quæ requirit, ut potestas pontificis novi eligendi et electo potestatem summam a Deo conferendam exigendi ne præter Petrum ejusve successorem in ecclesia exsistat, sed tamquam tradux potestatis summæ ab ipso pontifice decessore habeatur. Hoc posito cohaerentia inter indolem legitimam Martini V et Gregorii XII prae Benedicto XIII illo perspicitur. Quippe Benedicto pertinaciter se nunquam abdicante Gregorius pontificatû renuntiavit, facultate etiam plena concilio constantiensi facta electionis novae modo, qui placeret, perficiendae; unde Martinus a 23 cardinalibus assumptis ex omnibus oboedientiis et a 30 aliis praelatis doctoribusque nationum creari recte potuit. Sane *Joannes Dominici*, legatus Gregorii XII, haec in concilio constantiensi (s. XIV; H 8, 388) protulit: „Ego Joannes . . cardinalis, Ragusinus vulgariter nuncupatus, . . auctoritate ipsius domini nostri papae, quantum ad eundem spectat, ut praedicta (ecclesiastica) sancta unio, reformatio, et haereticae pravitatis exstirpátio, Deo auctore, meliorem sortiatur effectum, et ut sub diversorum professione pastorum dissidentes christiani in unitate sanctae matris ecclesiae et caritatis vínculo conjungantur, istud sacrum concilium generale convoco, et omnia per ipsum agenda auctorizo et confirmo, juxta modum et formam, prout in litteris domini nostri . . plenius continetur.“ Ubi simul vides, non omnes oboedientias ut in ecclesia consistentes exhiberi; quae et sententia illius synodi intellegitur, siquidem, „ut istae duae oboedientiae, videlicet illa quae profitetur Joannem XXIII olim fuisse papam, et illa quae profitetur dominum Gregorium XII esse papam, uniantur una alteri, et altera alteri conjungantur sub capite Christo,“ synodus „amodo has supradictas oboedientias conjunctas et unitas esse decernit et declarat in uno corpore Domini nostri Jesu Christi, et hujus sacri universalis concilii generalis“ (ib. 389). Quibus aliisque praemissis alter Gregorii XII legatus haec pronuntiavit (ib. 399 s): „Ego *Carolus de Malatestis* . . sanctissimi domini nostri papae procurator, . . ut omnibus aperte pateat per effectum, quanta sinceritate, quantaque cordis affectione sacram unionem et redintegrationem christianorum in unitate sanctae matris ecclesiae prosecutus fuit, prosequaturque per viam etiam renuntiationis inclusive, pure et libere et sincere procuratorio nomine ipsius sanctissimi domini nostri, domini Gregorii papae XII in nomine Patris, et Filii, et Spiritus sancti renuntio et cedo expresse in his scriptis, realiter et cum effectu, juri, titulo et possessioni, quod, quem et quam ipse habet in papatu; et resigno nomine praefati domini nostri papatum, et omne jus papatus, titulum et possessionem, quod, quem et quam habet coram domino nostro Jesu Christo, qui ecclesiae suae sanctae est caput et sponsus, in hac sacrosancta synodo et universali concilio, „sanctam romanam et universalem ecclesiam repraesentante.“ Tandem Benedictus XIII vel potius *Petrus de Luna* a sua oboedientia et ipso sancto *Vincentio Ferrerio* est jam in perpetuum desertus; unde et contendit, ecclesiam catholicam seu arcam Noe esse in castello Peñiscola, quo sese receperat. Atqui hic ipse exitus ostendit, *Petrum de Luna*, pontificem legitimum neutiquam fuisse; neque enim, quae est divina providentia et promissio, ecclesiae corpus totum a vero suo capite potest peremptorie separari, neque ecclesia catholica ad angulum Hispaniae quendam redigi. 

**[1482]** Verum enimvero si pacto explanato salva est ecclesiae unitas, qua ratione catholicitas servetur? Primum est notandum, historicos in hac causa nondum omnia desideranda protulisse. Etenim catholicitas per se multitudine ecclesiarum particularium et hominum fidelium orbis, non numero potestatum politicarum, universitatum scientiarum, insigniorum personarum metienda est. Atqui descriptione ista generali societatum inter se per schisma divulsarum historici contenti fere sunt neque longius in particularia illa aperienda omnia descendunt, sive per defectum fontium sufficientium impediuntur, sive per negotii laborem et difficultatem deterrentur; quae difficultas etiam inde aucta est, quod saepe in iisdem regionibus episcopi oboedientiarum dissidentium versabantur. Nihilominus proportionem veram numerorum aliquatenus attingemus, si cum historicis in universum affirmamus, priore schismatis periodo, i. e., usque ad aetatem synodi pisanae stetisse paene cum Urbano VI ejusve successoribus Italiam, excepto regno neapolitano, Germaniam, Angliam, Britanniam minorem, Flandriam, Hungariam, Poloniam, Sueciam, Norvegiam, Daniam, diutius Lusitaniam, Roberti autem vel *Petri de Luna* fuisse studiosam Galliam, Hispaniam, Scotiam, Sabaudiam, plerumque regnum neapolitanum, semel atque iterum parumper Lusitaniam. Unde jam apparet oboedientia illa prior seu ecclesia Christi vera notabiliter amplior quam factio opposita, insuper interdum deminuta, quod ejus pars, praecipue Gallia, oboedientiae Petri de Luna ad tempus (a. 1398—1403) se subtraxit; similis scilicet fuerit secessio schismaticorum ac postea protestantium. 

**[1483]** Deinde quidem, cum sub aetatem concilii pisani nonnulla regna, praesertim Gallia et Anglia, neutri pontifici se adhaerere declarassent, periodo conventum illum subsequente videri possit major pars fidelium accessisse ad pseudopontificem pisanum Alexandrum V et Joannem XXIII; quippe Gregorio dicuntur permansisse tantum magna pars Italiae, Germaniae, regna septentrionalia, Petro de Luna Hispania, Scotia aliaeque minores quaedam regiones, reliquum se pisanis subjecisse. Verumtamen ne iterum inculcemus, latiorem extensionem oboedientiae falsae historice probatam nondum accurate esse, id prorsus arbitramur, probatum iri nunquam talem, quae catholicitatis genuinae indolem comprehendat. Ea enim ut suppositam sibi postulat unitatem seu cohaerentiam cum principio unitatis non qualemlibet, sed firmam. Atqui historia talem conjunctionem firmam hominum fidelium cum fictis pontificibus a synodo pisana provenientibus minime testatur, immo potius attestatur, fuisse eam non ex persuasione certa ortam, fuisse dubiis multis aegram et corrosam, fluctuantem, ad resiliendum pronam. Huc spectat, quod pisani congregati ita se gesserunt, quasi potestati suae ipsi minime fiderent sibique ipsi animos addere vellent; eodem spectat anceps ratio ipsius quoque concilii constantiensis erga pontifices oppositos eorumque sectatores, etiam sub oboedientia pseudopontificis Joannis adhuc Constantiae praevalente; spectat et ipsa facilitas, qua idem pontifex a cunctis est abjectus, spectant diserta testimonia; exemplo sit confessio *Petri de Alliaco*, cardinalis cameracensis, qui quamvis oboediret Joanni XXIII, haec ipsi constantiensi synodo proposuit (H 8, 220 s): „Prima conclusio. Licet concilium fuerit legitime et canonice convocatum, rite et canonice celebratum, et duo olim contendentes de papatu juste et canonice condemnati, et electio domini Alexandri V fuerit canonice et rite facta, et dicta electio ab illis, qui fuerunt in dicto concilio, fuerit legitime et canonice accepta, prout haec omnia tenet oboedientia domini nostri papae Joannis XXIII, tamen duae oboedientiae duorum contendentium probabiliter tenent contrarium, in qua opinionum diversa et adversa varietate non sunt minores difficultates juris et facti, quam ante concilium pisanum erat de justitia duorum contendentium. Ex quo sequitur secunda conclusio, quod sicut ante concilium pisanum ad evitandum difficultates juris, et facti, et prolixitatem, et dilationem pacis ecclesiae, tunc acceptata fuit ab omnibus Christi fidelibus, et laudata via cessionis amborum contendentium, sic et nunc trium contendentium de papatu, similiter autem (aut?) majori ratione acceptanda est et laudanda." Oboedientia vero erga pontificem legitimum sicut ab initio firma erat, ita firma facile remanere poterat, cum rationes meliores et omnino solidae pro ipsa semper essent. 

**[1484]** Postremo quid, si monstrarentur post synodum pisanam tot fideles jam de pontifice genuino dubitantes a Gregorio XII recessisse, ut firmiter perseverantes soli ad ecclesiam vere catholicam constituendam non sufficerent, seu ut omnes fere non quidem pontificem legitimum penitus vel definite repudiarent, id quod pro indole infallibili ecclesiae fieri non potest, sed in incerto essent vel meris opinionibus quadantenus probabilibus ducti huic illive praetendenti tamquam pontifici supremo adhaererent? Censemus, etiam in casu tali, parum adhuc perquisito, relinqui nobis viam nodi expediendi. Sane potest evenire, ut cathedra romana etiam per aliquot annos vacet neque ideo una catholica ecclesia tunc desinat; ita jam antiquitus post Marcellinum sedes apostolica per annos duos, menses sex vel amplius vacavit (cf. *R* ad a. 304). Atqui annos illos dubii suppositi *universalis*, a synodo pisana a. 1409 incipientes, ut non nimis multos, merito liceret comparare atque computare cum tempore reapse subsequente cathedrae post cessionem pontificis legitimi a. 1415—1417 vacantis; ut enim ecclesia pastore summo carens exspectat ejus electionem, sic et ecclesia moraliter universa de pastore suo dubitans exspectaret ejus sufficientem certamque propositionem; quae proinde ecclesia Christi vera in casu pontificis pro catholica saltem agnitione non satis promulgati ex ipsis quoque haesitantibus tamquam membris coalesceret. 

**[1485]** Et visibilitas ecclesiae, quae a visibilitate capitis dependet? Haec certe aderat satis, gradu majore vel minore, per stadium schismatis prius idque multo diuturnius, quemadmodum ex argumento primo alterove paulo supra pro Urbani VI electione recta jam prolato facile inferri potest. Quodsi multi, praesertim loco vel tempore remotiores, fallaciis hominum potentium iniquorum fide simpliciore primitus susceptis et deinceps hereditariis de pontifice vero discernendo sine sua culpa sunt decepti, id factum est per accidens; unde exsisterent homines materialiter tantummodo schismatici, sicut et hodie tales schismatici vel haeretici multi sint. Altero quidem stadio schismatis, inducto fere a concilio pisano, ut quod pontificem legitimum accusaret peccati notorii schismatis et haeresis divinitus ab ecclesia excludentis, offusae utique sint tenebrae majores. At si potest sine visibilitatis ecclesiae jactura aliquamdiu sede vacante esse caput nullum, cur non possit esse aliquamdiu caput minus manifestum? Ceterum haec obscuritas qualiscumque a tempore synodi pisanae habitae a. 1409 non durabat nisi ad a. 1415 vel 1416, ubi per spontaneam abdicationem pontificis legitimi, Gregorii XII, per voluntariam debitamque submissionem Balthasaris Cossa, per evidentem et absolutam divisionem corporis ecclesiae a Petro de Luna sedes apostolica aperte jam vacare coepit. Quae cum sint ita, ecclesia catholica romana funesto illo aevo schismatis visibilitatem vere sibi propriam minime deperdidit. Quin potius ex hac ipsa periculosissima omnium procellarum contemplatori diligenti claritate mira id elucet, ecclesiam catholicam romanam Christo protegente esse eam, quam portae inferi nunquam sint victurae. 

**[1486]** b. Sane immerito ecclesia romana carere unitate requisita eo dicitur, quod saepius haereticos vel schismaticos in se ipsa continuerit. Etenim vere haeretici vel schismatici tantum ii sunt, qui principium unitatis fidei vel communionis in auctoritate summa ecclesiae positum reiciunt, sive diserte negando vel nolendo, sive facto, v. g. rejectionis veritatis ab ecclesia ad credendum sibi firmiter propositae et ut talis certo cognitae (cf. n. 1254 s), et hi ipsi haeretici vel schismatici, quamdiu non sunt satis publici, in ecclesiae membris recte numerantur (th. XXXIV). Sed quotquot haeretici vel schismatici in ecclesia exsistentes proferuntur, aut principium unitatis modo nullo vel nondum publico infitiabantur, aut membra ecclesiae minime habebantur. Ita Cyprianus in controversia de baptismo solum edicto pontificis romani, quod directe erat disciplinae, restitit, auctoritatem sacram summam ipsam non abjecit (cf. n. 1007). Porro acacianos auctoritate sedis apostolicae palam repudiata extorres ab ecclesia judicatos esse, ostendit formula Hormisdae, qua discidium exstinctum est (cf. n. 493). Similiter occidentales ii, qui concilio constantinop. II publice repugnabant, extra ecclesiam versati sunt, postquam concilium illud oecumenicum et peremptorie capitula tria damnans, proinde concilio chalcedonensi haud adversum, satis compererunt (cf. n. 1021). Neque Patres francofordienses aliive improbantes concilium nicaenum II aliter intra ecclesiam constiterunt, quam quod hoc concilium imaginibus sacris adorationem supremam et absolutam decrevisse et confirmatione ultima pontificis romani vacare putaverunt (cf. n. 1027). Postea quicumque in Gallia concilium florentinum non agnoverunt oecumenicum, quae indoles oecumenica per se est merum factum dogmaticum (cf. n. 884), eatenus in ecclesia manserunt, quatenus res ipsas a concilio definitas non manifesto negarunt. Gallicani auctoritatem plenam pontificis romani saltem ut conjuncti cum corpore episcoporum ceterorum fassi sunt; etsi vero ante concilium vaticanum contenderunt, non esse illam in pontifice romano etiam solo, hanc tamen doctrinam credita simul necessitate absoluta adhaerendi successori Petri vi sua exuerunt. Tandem janseniani ab initio non extra ecclesiam vagati sunt, quod non aperte se fidei ecclesiae opposuerunt, praesertim prout directe non veritatem revelatam, sed explicationem sensus Jansenii recusarunt, quam ipsam ab ecclesia infallibiliter posse fieri ex fide parum constitit (cf. n. 885. 897. 918 ss). Sicut autem haeretici vel schismatici publici non ecclesiam diviserunt, sed ipsi se ab ecclesia manente una diviserunt, ita fragmentis minoribus vel majoribus abscissis ecclesiae magnae catholicitas salva semper apparuit, etiam tempore ariano, de quo supra (n. 1370) diximus. 

**[1487]** c. Neque efficacius sanctitas ecclesiae romanae catholicae ex malefactis variis impugnatur. Quae nihil convincunt, nisi demonstrantur vere esse facta et vere esse mala et juste imputari ecclesiae vel magistratui sacro, non civili, et contineri factis non simplicibus vel prorsus particularibus, sed mala ecclesiae sive doctrina universali sive lege universali vel consuetudine obtinente vim legis universalis et quidem lege mala pro adjunctis loci vel temporis ejus, quo lex vel consuetudo vigeat. Atqui nullum de ecclesia dicitur malefactum, in quod momenta enumerata omnia concurrere probentur. 

Sic cultus sanctorum, sacrarum imaginum vel reliquiarum, peregrinationes, usus indulgentiarum, alia locis propriis commonstrantur per se bona. 

Item per se bonum est tribunal inquisitionis, quo ecclesia de haeresi vel haereticis judicet, quamquam olim societas civilis poenis canonicis poenas proprias addebat (cf. th. XIX; *Döllinger*, Kirche und Kirchen 50 s; *Hergenröther*, Katholische Kirche und christlicher Staat c. 11. 12; *Zeitschrift für kath. Theol.* 1877, 154 s; 1879, 548 ss; 1891, 363 ss; *Stimmen aus Maria-Laach* 1909. 2, 290 ss. 412 ss). 

Nec quidquam mali in eo invenitur, quod Innocentius VIII per bullam *Summis desiderantes* a. 1484 jurisdictionem inquisitorum quorundam in Germania ad magiam pertinere declaravit (cf. *Hergenröther* ib. c. 11. n. 41 ss; *Janssen*, Geschichte des deutschen Volkes Bd 8, 3. III; *Pastor*, Geschichte der Päpste Bd 3, 1. VI; *Zeitschrift für kath. Theol.* 1885, 162 s; 1891, 715; 1900, 586). 

Praeterea lex prohibens faenus ipsum moderatum juste pro aetate ea data est, qua pecunia per se sterilis nondum communiter condicionibus adventiciis frugifera evaserat; attamen etiam tunc licuit sine labore proprio ex pecunia percipere utilitatem vel modis aliis justis, ut emptione censuum, contractu societatis atque contractu trino, vel titulis extrinsecus accedentibus, ut periculo sortis, poena conventionali, damno emergente seu lucro cessante. 

Haud dubie in adhibenda instituta quamvis per se bona abusus irrepserunt et delicta pontificum et fidelium aliorum acciderunt; at his contra doctrinam vel legem ipsius ecclesiae perpetratis dumtaxat ecclesiae dogma confirmatur, quo etiam peccatores membra ecclesiae esse possunt (th. XXXII), non sanctitas ecclesiae detrahitur (cf. n. 1326), unde obtrectatoribus recte opponitur illud *Augustini* (de moribus ecclesiae catholicae c. 34. n. 76; *M* 32, 1342): „Nunc vos illud admoneo, ut aliquando ecclesiae catholicae maledicere desinatis, vituperando mores hominum quos et ipsa condemnat, et quos quotidie tanquam malos filios corrigere studet.“

[^1]: {org. 1} Quo loco haec habentur: „Die protestantische Zeitung *Ceylon Times* spendet den katholischen Missionären auf Ceylon folgendes Lob, das eben so sehr unserer heiligen Kirche als dem über seine parteierhabenen Urteile des Schreibers zur Ehre gereicht: ... In dem edeln Bemühen, die Leiden der armen Bevölkerung zu mildern, nehmen, wie in vielen andern Punkten, die Katholiken den ersten Rang ein, nicht selten zur Beschämung der übrigen christlichen Glaubensbekenntnisse — man darf die Wahrheit nicht verschweigen. — Kein Bewohner von Ceylon, der mit Aufmerksamkeit beobachtet, was sich vor unsern Augen unter der eingeborenen Bevölkerung vollzieht, kann sich dem Gefühle der Bewunderung verschließen, angesichts der Opfer, welche die Diener der römischen Religion tagtäglich uns zum Beispiele bringen, und wir wären nur zu glücklich, würde dieses Beispiel unter unsern protestantischen Predigern mehr Nachahmer finden! Handelt es sich um Selbstverläugnung, muß der Missionär einer aus dem Volke werden, in dessen Mitte ihn die Vorsehung geführt hat, muß er voll Mitgefühl ihre Leiden und Entbehrungen empfinden und durchleben, muß er ihnen greifbare Beweise seiner Liebe geben, — so übertreffen die römisch-katholischen Missionäre unendlich weit alle andern Sendboten. — Sagen wir es nur offen heraus: sie allein entsprechen dem Ideale, das wir uns von einem wahren Apostel gebildet haben. Und welches sind die Erfolge dieses ihres Opferlebens in unserer Mitte? Das Volk ist ihnen mit unerschütterlicher Liebe zugetan, und während ihre Bekehrungen nach Zehntausenden zählen, haben wir kaum einige Hunderte von Anhängern. Die Werke der Liebe sind übrigens zu jeder Zeit das Charakteristische der Katholiken gewesen, das Schlachtfeld, auf dem sie ihre schönsten Lorbeeren sammelten. In der Anstalt der Barmherzigen Schwestern z. B. sehen wir auf den ersten Blick, was sie zu Stande bringen können und in was sie ihre Ehre setzen. Diese Schwestern haben sich bis an die Grenzen der Welt ausgebreitet; überall weihen sie das Leben ihrem Berufe, so daß man sie an der Arbeit findet, wo immer ein Werk der Liebe und der Barmherzigkeit getan werden soll.“

[^2]: {org. 1} Ibi haec leguntur: „Ein schönes Zeugnis für die katholischen Missionäre und Schwestern entnimmt das *Tablet*, 1903, I, 331 dem *Amsterdamschen Courant*. Dort schreibt die rationalistische holländische Schriftstellerin Madame Lohmann u. a.: ‚Es ist unmöglich, beim Anblick der unermesslichen Segnungen, welche durch die katholischen Orden und Missionäre verbreitet werden, nicht mit aufrichtiger Hochachtung erfüllt zu werden. Der katholische Glaube besitzt immer noch eine Macht, welcher über kurz oder lang der entscheidende Sieg über den Protestantismus zufallen muß. Ich weiß, diese Behauptung wird mir den Unwillen vieler meiner Landsleute zuziehen; nichtsdestoweniger nehme ich keinen Anstand, zu wiederholen, daß das moderne protestantische Christentum damit enden wird, eine hohle Phrase zu sein. Sowohl in West- wie Ostindien und in manchen Teilen Europas hatte ich Gelegenheit, in nächster Nähe das musterhafte Leben katholischer Ordensleute und Missionäre kennen zu lernen und die verschwenderische Liebe sowohl der lehrenden wie krankenpflegenden Schwestern zu beobachten. Manche unserer Leute waren, ehe sie selbst diese Länder besucht, gewohnt, sei es aus Unwissenheit oder aus Menschenfurcht, die Katholiken zu verunglimpfen. Nachdem sie aber die Wunder des katholischen Apostolates unter den Aussätzigen und den verachteten Negern geschaut, habe ich dieselben Leute mit Beschämung das Eingeständnis machen hören, daß der Heroismus der katholischen Liebestätigkeit alles übertrifft, was man sich in dieser Hinsicht vorstellen kann, und daß sie in der Welt und in der Geschichte einzig dasteht.‘“

[^3]: {org. 2} Ubi haec narrantur: „Den katholischen Missionen wurde unlängst ein hohes Lob aus unparteiischem Munde gespendet. Der frühere Kommandant der deutschen Schutztruppe in Südwestafrika, Generalleutnant v. *Trotha*, der jetzt in Godesberg am Rhein lebt, hatte den Vätern und Schwestern der Oblaten vom heiligen Franz von Sales mehr als einmal während der Dauer seines Kommandos“ Bewunderung gezollt und ihnen stets ein väterliches Wohlwollen erwiesen. Als ihm deshalb der Provinzial der Gesellschaft P. Lebeau seinen Dank aussprach, antwortete der General dem „hochwürdigsten Pater“ in einem sehr freundlichen Schreiben: „Nicht Sie haben mir für irgend etwas zu danken, sondern ich bin es, der Ihnen und den Patres und Schwestern der Kongregation zu *äußerstem* Danke verpflichtet ist. Die Schwestern haben furchtlos und treu nach ihrem Gelübde die schwere Arbeit getan und manches Leben meiner Reiter ist sicher ihrer Fürsorge zu danken … Überall auf der Erde, wo ich katholische Missionen in Tätigkeit gesehen habe, in Ostafrika, in China und nun im West, überall dasselbe Bild tatkräftiger Arbeit, hinreißender Pflichttreue, immer mit der Devise *labora et ora* und überall mit sichtlichem Erfolg. Ich beglückwünsche die katholische Kirche zu diesen Erfolgen und erbitte Gottes reichsten Segen für ihre Arbeit … Ihnen, Herr Pater Superior, wünsche ich, daß es Ihnen gelingen möge, noch viele solche Patres und Schwestern auszubilden für ihren schweren Beruf und sie hinauszusenden zum Heile der Zivilisation und des Christentums.“

[^4]: {org. 1} Vim salutarem ecclesiae catholicae prae coetibus protestantium, quales quidem nunc sunt, ipse *Harnack* vel invitus sic agnoscit (*Lehrbuch der Dogmeng.* 3, 903): „Das Existenzrecht der katholischen Kirche kann füglich nicht bestritten werden. Wer die Menschen nimmt, wie sie sind und noch viele Generationen hindurch bleiben werden, kann die Berechtigung dieses weltumspannenden Instituts nicht in Zweifel ziehen. Diese Kirche erzeugt fort und fort Heilige und lehrt zugleich ihre übrigen Kinder ‚Speere werfen und die Götter ehren‘ d. h. die Religion so zu nehmen, wie sie von der Menge stets genommen worden ist und wie die Menge sie verlangt. Was will man mehr? Solange man die für das gemeinschaftliche Leben nötigen Tugenden und die Zügelung der niederen Triebe nicht aus Gleichungen und auch nicht aus der Retorte gewinnen kann — und einstweilen ist nicht abzusehen, dass das gelingt —, wird man die Notwendigkeit und Heilsamkeit einer Anstalt zugestehen müssen, die die gemeine Menschheit zügelt und dabei auch sehr zarten Gewissen giebt, was sie wollen, und sich ihnen als eine übernatürliche Schöpfung zu beglaubigen vermag. . Anders steht es mit den evangelischen Kirchen. Haben sie sich nach einer nun vierhundertjährigen Probezeit wirklich bewährt und ihre Notwendigkeit dargetan? Erscheinen sie nicht als halbschlächtige und nachgerade überflüssige Gebilde, die das nicht leisten, was die katholische Kirche leistet, und das höhere Streben nicht wirklich fördern? Dass sie jenes nicht leisten oder nicht mehr leisten, wenn sie es je geleistet haben, ist gewiss. Man frage nur unsre Staatsmänner und unsre Sozialpolitiker. Was aber das höhere Streben betrifft, so wird über die Rückständigkeit der Kirchen laute Klage geführt, und nicht Wenige behaupten, dass sie von Anfang an falsch angelegt seien.“ His congruit, quod alibi refertur (*Die katholischen Missionen* 1908, 283): „Vor seiner Abreise von den Philippinen stellte Herr William Howard Taft, deinde praesidens statuum Americae septentrionalis foederatorum, in einer öffentlichen Versammlung der katholischen Kirche auf den Philippinen folgendes Zeugnis aus: ‚Einer der grössten Unglücksfälle (disasters), welche die Philippinen betroffen haben, war die Zerstörung katholischer Kirchen. Die Kirche ist ein Werkzeug zur Erhaltung des Friedens und der Ordnung. Sie ist auch für das Staatswohl von der grössten Bedeutung und musste schon daher erhalten werden. Ich betrachte die Sache von einem rein weltlichen Standpunkte aus. Die katholische Kirche gilt als die grosse christianisierende Macht der Erde. Ich gehöre zwar selbst nicht dieser Kirche an, aber jeder, der ihre Tätigkeit unter der Bevölkerung dieser Inseln beobachtet hat, muss den mächtigen Einfluss anerkennen, den sie zum Besten des Landes ausübt.‘ Quantos autem progressus etiam in cultura populi catholici, non aliunde quidem impeditus, facere valeat, exemplum recens splendidum Belgii ostendit (vide *Vaterland*, 14. feb. 1911. n. 71). Ad haec cf. *Die katholischen Missionen* 1907, 1 ss; 1911, 99 s.

[^5]: {org. 1} Videas documentum russicum excerptum apud *Wilmers* (de Christi ecclesia n. 318. adnot. 1); similiter docet *Milas* (*Kirchenrecht der morgenländischen Kirche* §. 79), et ipse russicus catechismus *Philareti* (p. 1. n. 11) unitatis ecclesiae universae tantum in fide, lege divina, sacerdotio cum sacramentis, oratione meminit.

[^6]: {org. 1} Quae autem per occasionem concilii ejusdem fuit disceptatio de *Bulgaria*, politicae male mixta, ut jam supra (n. 817) diximus, ad jurisdictionem non propriam primatus, sed tantum patriarchatus pertinuit eademque in sententiam a legatis apostolicis repudiatam desiit (cf. *Jungmann*, dissert. 17. in *hist. eccl.* p. 81 ss. 94 ss vel etiam *Hergenröther*, *Photius* 2, 149 ss).

[^7]: {org. 1} Cf. *Hergenröther*, Photius 1, 405 ss; *Hefele*, Concilieng. 4², 236 ss; *Hergenröther-Kirsch*, Kircheng. 2³, 236.

[^8]: {org. 2} Ep. 106. *Nicolai I* ad universos catholicos per Asiam et Libyam constitutos; M 119, 1092.

[^9]: {org. 1} De lege condente Petri M. fatetur *Milas* (l. c. § 28): „In den gedruck  ten Ausgaben dieses Reglements sind noch zwei Zusätze enthalten, wovon der eine   über die Mischehen handelt, und der andere die Instruktion für den sogenannten   ‚Ober-Prokuror‘, d. i. den Vertreter des Kaisers in der heiligen Synode, umfasst.   Auf Grund dieses Reglements und im Sinne der ausdrücklich, in dem Bestäti  gungs-Reskripte des Kaisers Peter I. vom 25. Jänner 1721 enthaltenen Anordnung, hat die heilige Synode ihre gesetzgebende Tätigkeit durch das Erlassen   verschiedener Normen in Fragen der Verwaltung der russischen Kirche weiter   entfaltet, natürlich (!) unter steter Einholung der kaiserlichen Genehmigung.“

[^10]: {org. 1} Talis doctrina traditur libris supra (n. 1415 adnot.) citatis.

[^11]: {org. 2} Diserte *Milas* (l. c. § 51. 83) concilio oecumenico episcopos extra con  cilium consentientes aequiparat et hac via altera confessionem orthodoxam orien  talium exstitisse scribit.

[^12]: {org. 1} Quam pondere quovis argumentatio orientalium separatorum in hac causa careat, exemplo quodam novissimo illustrētur. *Milaš*, episcopus dissidentium in Dalmatia, ad primatum Petri et successoris Petri excludendum (operis citati §. 49. 51) primum silentio absoluto praeterit locos pro potestate Petri propria classicos (*Mat* 16, 18 s; *Luc* 22, 31 s; *Jo* 21, 15 ss). Deinde affert locos sententiam suam minime probantes, ut quibus potestas apostolis omnibus communis, potestati illi Petri unius propriae non adversa, promittitur (*Mat* 18, 17 s; 28, 19 s; *Jo* 20, 21 s; cf. supra n. 119 s. 198), vel fastus et abusus potestatis prohibetur (cf. n. 151), vel concordia fidelium commendantur (*Mat* 18, 20 col. *Act* 1, 21 ss; 6, 2 ss; 15, 1–29), vel dignitas apostolica s. Pauli et dissensio cum s. Petro traditur (*Gal* 2, 8 ss; cf. supra n. 200. 182. 190 ss), vel Dominus ipse, etiam postquam commisit oves suas sub se pascendas Petro, unus pastor princeps dicitur (*Jo* 10, 14. 16; *Heb* 13, 20; 1 *Pet* 5, 4). Nominatim cum confessione orthodoxā eorum ille urget, quod secundum apostolum (*Eph* 5, 23; *Col* 1, 18) Christus solus sit ecclesiae caput. At loquens de ecclesia tamquam corpore uno, in quo sit spiritus unus (cf. *Eph* 4, 4–16), apostolus solum Christum caput explicite quidem memorat, cum Christus corporis ecclesiae, quatenus est visibile, existat caput unicum principale, et corporis ejusdem, quatenus est gratiis spiritus per se invisibilibus plenum ideoque mysticum, existat caput unicum simpliciter; non tamen negat apostolus, immo potius comprehendit et aliunde notum supponit caput visibile pro principali invisibili vicarium, quod ab ipso corpore visibili ecclesiae non excluditur, sed exigitur (cf. supra n. 189). Perperam autem fulcitur exclusio capitis pro capite principali unico vicarii ratione ea, quod homo mortalis caput ecclesiae esse nequeat, siquidem cum successione Petri moraliter continua Christus ipse etiam physice perennis caput summum ecclesiae non minus in sententia catholicorum quam dissidentium manet. Et parum sibi constans inculcat *Milaš*, ecclesiae ut regno spirituali caput terrenum non convenire, nisi forte idem aut ecclesiam suam particularem prorsus materialem aut se episcopum caelestem esse censet. Insuper ut fundamenti, ita capitis ecclesiae ipso nomine Petrus vel successor ejus jam antiquitus appellatur; recole v. g. dicta supra (n. 1441). Neque felicius provocat *Milaš* ad *Cyprianum*, de quo supra (n. 1410) egimus, ad *Irenaeum*, cujus dictum pridem (n. 1390) positum primatui haud obstat, ad *Alexandrum alex.* quasi sic ad omnes episcopos scribentem: „Uns allen insgesamt und jedem einzelnen insbesondere, ist ein Leib der allgemeinen Kirche anvertraut, und uns die Vereinigung untereinander durch das Band des Friedens und der Liebe geboten.“ Quae verba Alexandri etsi genuina essent, conciliari cum primatu Petri possent; sed reapse haec sunt (*Socratis hist. eccl.* l. 1. c. 6; *M* 67, 44): Ἐνὸς σώματος ὄντος τῆς καθολικῆς ἐκκλησίας, ἐντολῆς τε οὔσης ἐν ταῖς θείαις γραφαῖς, τηρεῖν σύνδεσμον τῆς ὁμονοίας καὶ εἰρήνης, ἀκόλουθόν ἐστι γράφειν ἡμᾶς καὶ σημαίνειν ἀλλήλοις τὰ παρ’ ἑκάστοις γιγνόμενα, ἵνα εἴτε πάσχῃ ἓν μέλος ἢ συμπάσχωμεν, εἴτε χαίρῃ ἓν μέλος, ἢ συγχαίρωμεν ἀλλήλοις, quae recte sic vertuntur: „Cum unum sit catholicae corpus ecclesiae, mandatumque sit in sacris litteris, ut pacis et concordiae vinculum conservemus, consentaneum est ut quaecunque apud singulos geruntur, nobis invicem per litteras significemus, quo scilicet, seu patiente, seu gaudente uno membro, ipsi vicissim aut compatiamur, aut collaetemur." Sane vel a priori capitur, Alexandro perinde ac decessori *Dionysio* et successori *Athanasio* (vide supra n. 498. 499) primatum pontificis Romani constitisse. Neque aliter sentit *Hieronymus* (ep. 146. al. 85. ad Evangelium; M 22, 1192 ss; cf. supra n. 463 s), ubi presbyterum diacono superiorem et potius episcopo comparandum ostendit etiam eo, quod excepta ordinatione episcopus nihil faciat, quod presbyter non faciat, et deinde consuetudinem Romanam, qua v. g. „ad testimonium diaconi presbyter ordinatur“ (n. 2), diluit affirmando (n. 1): „Nec altera Romanae urbis ecclesia, altera totius orbis existimanda est … Si auctoritas quaeritur, orbis maior est urbe. Ubicumque fuerit episcopus, sive Romae, sive Eugubii, sive Constantinopoli, sive Rhegii, sive Alexandriae, sive Tanis, ejusdem meriti, ejusdem est et sacerdotii. Potentia divitiarum, et paupertatis humilitas, vel sublimiorem, vel inferiorem episcopum non facit (al. episcopum facit). Ceterum omnes apostolorum successores sunt.“ Nimirum consuetudo orbis magis quam particularis quaedam urbis consideranda exhibetur, et episcopus Romanus meriti et sacerdotii ejusdem, scilicet potestatis ordinis non minoris, cum quovis alio episcopo vel successore apostolorum dicitur, ut inde etiam presbyter Romanus pariter ac quivis alius diaconum superare intellegatur. Ceteroqui primatum jurisdictionis episcopi Romani proprium *Hieronymus* clare asserit (ut supra n. 87, 995). Ex contrario *Milaš*, ne primatum episcopi unius confirmantis ipsa concilia oecumenica admittat, ex episcopis omnibus tandem facit oves et ex populo pastorem declarando (l. c. §. 79): „Der Charakter der Allgemeinheit der Konzilien ist … von … Bedingungen abhängig, wozu … die Annahme der Beschlüsse seitens sämtlicher Kirchen, … sowie ferner die Annahme dieser Beschlüsse seitens des gesamten der Kirche angehörigen Klerus und Volkes zu zählen ist. Gewisse Entscheidungen der Konzilien können beispielsweise von allen versammelten Kirchenvorstehern einstimmig erlassen werden; allein dieselben haben keinen allgemeinen Charakter, wenn sie nicht von dem gesamten Klerus und Volke angenommen werden, wie auch das Konzil, welches diese Entscheidungen erlassen hat, nicht als ein allgemeines angesehen werden kann. Es gab häretische Kirchenversammlungen, wie z. B. jene, in welcher das semi-arianische Symbolum verfasst wurde, oder solche, deren Akten eine bedeutend grössere Zahl von Bischöfen unterfertigte, als dies bei dem V. allgem. Konzil der Fall war; wiederum andere, deren Akten von den Patriarchen und Staatsoberhäuptern gezeichnet waren; allein trotzdem wurden diese Kirchenversammlungen nicht als allgemeine anerkannt, weil das Volk ihre Entscheidungen nicht als wahre Stimme der Kirche ansehen konnte.“ At ex veritate per historiam ecclesiae antiquae ipsam manifesta vis conciliorum minime a populo pependit, sed e. c. concilium oecumenicum V ideo validum evasit, quod episcopi Romani approbatio accessit, concilia autem alia, ut infecta errore ariano, latrocinium ephesinum sub *Dioscoro*, pseudosynodus Constantinop. contra imagines sacras habita, ideo nihil valuerunt, quod approbatio Romana defuit (resumé th. XXIII).

[^13]: {org. 1} Præter baptismum ab homine quolibet valide ministrandum et sacramentum matrimonii, quod est ipse validus contractus matrimonii inter baptizatos, disjuncti ratione validi sacramenti ordinis, servatis ceteroqui servandis, habere possunt validum sacramentum eucharistiae, confirmationis, extremae unctionis. Neque hanc veritatem minuit, quod apud segregatos orientis plerumque presbyteri, non episcopi confirmationis sacramentum conferunt et oleum pro unctione infirmorum consecrant. Etenim potestate valide tum confirmandi tum consecrandae materiae sacramenti infirmorum presbyteros simplices ex voluntate legitimi magistratus sacri, praecipue pontificis romani, potiri posse et reapse prae aliis orientalibus sicut antiquitus, ita adhuc potiri pridem exposuimus (n. 682 ss). Jam vero ipsis dissidentibus presbyteris orientis facultatem valide confirmandi ante schisma usitatam, nisi expresse pro hac illave regione sit adempta, etiamnum obvenire, declaratione sedis apostolicae observata a *concilio smyrnensi* a. 1869 (L 6, 569 s) certum est; porro, pro rationis similitudine, similis facultas olei infirmorum valide consecrandi presbyteris separatis orientalibus ut antiquitus, item nunc obtinet. Attamen aliquid intererit; nam ante schisma presbyteri orientales designationem cum jure ad potestatem confirmandi vel consecrandi olei infirmorum divinitus obtinendam acceperunt ab episcopis suis, ipsis potestate designandi voluntate implicita pontificis summi praeditis; discidio autem irretiti habebunt designationem immediate a pontifice romano praebente consensum modo qualicumque satis efficaci, quia episcopi separatione ipsa a sede apostolica, etiam sine hujus declaratione, cum jurisdictione reliqua jus designandi amiserunt; quod quidem discrimen imprimis ubi episcopi legitimi non sint, immo ubique valeat. Unde consequitur, presbyteros divisos hodie valide confirmare vel oleum infirmorum consecrare, etsi praeter vel contra voluntatem episcoporum agant. Porro ecclesia licite sacerdotes ipsos dissidentes ad confirmationem vel olei consecrationem saltem validam designare potest usque consimili ratione ac qua Christus homines ab ecclesia alienos valide baptizare vel et sacra alia conficere posse voluit. Nimium ita hinc succurritur iis pro consuetudine inveterata recipientibus, qui sint bonae fidei, illinc non praestatur incitamentum peccandi ministrantibus, cum vetitum ministrandi maneat, quo neglecto dissidentes illicite per se faciunt; quin etiam horum culpa deminuitur, quoniam gravius *delinquunt*, qui sacris invalide quam qui solum illicite operantur; accedit, quod ecclesia utendo *clementia* per rationes propositas honesta ideoque desistendo nominatim confirmatione hominum a sejunctis *confirmatorum* animos dissidentes non etiam gravius exacerbat. Aliter utique dicendum est de sacramento paenitentiae ex eo, quod idem est judicium; nequit enim licite ecclesia subicere ideoque pro sanctitate sua non subicit homines judicibus, quos constat non talibus sentiendi vel agendi principiis imbutos esse, ut secundum ea de peccatis, v. g. *hæresis* vel schismatis, recte judicare possint. Hinc *generalim* quidem dissidentes ex defectu jurisdictionis sacramento paenitentiae valido destituuntur (cf. *Schouvaloff* l. c. Abt. 1. c. 3. n. 5. 8. 10; Abt. 2. n. 10), sed convenit excipere articulum mortis, in qua necessitate extrema quidquid ad hominem bonae fidei reddendum salvum ecclesia concedere valet, concedere etiam licebit; huc merito refertur declaratio concilii trid. (s. XIV. c. 7; D 782; cf. supra n. 785. 786).

[^14]: {org. 1} Ita saeculo superiore *Macaulay* judicium celebratum illud protulit (Ausgewählte Schriften Bd II. Zu Ranke's Geschichte der Päpste): „Das Papstthum existirt noch, und nicht im Verfall, nicht als blosses Alterthum, sondern in Lebensfülle und jugendlicher Kraft. Noch heutigen Tages sendet die katholische Kirche bis zu den fernsten Weltenden Gläubensboten, die eben so eifrig sind, wie jene, welche mit Augustin in Kent landeten, und noch immer treten die Päpste feindlichen Königen so muthig entgegen, wie Leo I Attila. Die Zahl ihrer Kinder ist grösser als in irgend einer früheren Zeit. Die Eroberungen der römischen Kirche in der neuen Welt haben das, was sie in der alten einbüsste, mehr als ersetzt. Ihre geistliche Herrschaft erstreckt sich über die unermesslichen Landstriche, die zwischen den Ebenen des Missouri und dem Cap Horn liegen, über ein Gebiet, das in einem Jahrhundert wahrscheinlich eben so bevölkert ist wie gegenwärtig Europa. Der Mitglieder ihrer Gemeinschaft sind sicher nicht weniger als hundertundfünfzig Millionen, während es schwierig sein würde, für alle andern christlichen Secten zusammen mehr als hundertundzwanzig Millionen nachzuweisen. Noch tritt kein Zeichen hervor, welches andeutete, dass das Ende ihrer langen Herrschaft herannahe. Sie sah den Anfang aller Regierungen und aller Kirchen, die es gegenwärtig in der Welt giebt, und wir möchten nicht verbürgen, dass sie nicht auch das Ende von allen erlebte. Sie war gross und geachtet, ehe die Sachsen in England Fuss fassten, ehe die Franken den Rhein überschritten, als die griechische Beredsamkeit noch in Antiochien blühte und im Tempel von Mecca noch Götzen verehrt wurden. Vielleicht besteht sie noch in ungeschwächter Kraft, wenn dereinst ein Reisender aus Neuseeland inmitten einer unermesslichen Wüstenei auf einem zertrümmerten Pfeiler der Londoner Brücke seinen Standpunkt nimmt, um die Ruinen der Paulskirche zu zeichnen.“ Sed etiam *Fairbairn* agnosticus ecclesiam catholicam sic describit (apud *Stimmen aus Maria-Laach* 1906. I, 478 ss.): „Wenn der Vorzug, gleichzeitig die stärkste und die ausgebreitetste, die schmiegsamste und unbeugsamste kirchliche Organisation zu sein, genügte, um eine Kirche als die vollkommenste Verkörperung und Trägerin der Religion zu legitimieren, dann ist es unmöglich, die Ansprüche des Katholizismus zu bestreiten. Der Mann auf der Suche nach einer autoritativen Kirche kann nicht lange schwanken. Nimmt er einmal an, dass eine sichtbare und hörbare Autorität zum Wesen der Religion gehört, so bleibt ihm keine Wahl: er muss katholisch werden oder doch innerlich sich zur Kirche rechnen.“ „Die römische Kirche nimmt seinen Verstand mit unbesieglicher Logik gefangen und umfängt gleichzeitig seine Einbildungskraft mit unwiderstehlichem Zauber.“ „Mit grossem Stolze sprechen ihre Söhne zu ihm: Sie allein ist katholisch, ist apostolisch (continuous), ist ehrwürdig, erhaben, sie allein ist die Kirche, die Christus gegründet, die seine Apostel aufgebaut und eingerichtet haben. Sie besitzt alle Attribute und Merkmale der Allgemeinheit, eine lückenlose apostolische Hirtenfolge, eine ununterbrochene Überlieferung, ein unfehlbares Lehramt, Einheit, Heiligkeit, Wahrheit, ein unverletzliches Priestertum, ein heiliges Opfer, gnadenwirkende Sakramente.“ „Die protestantischen Kirchen sind erst von gestern, ohne Autorität, ohne Wahrheit, ohne ein geistliches Mittleramt, das allein den Menschen mit Gott versöhnen kann; sie sind nichts als ein Schwarm sich bekämpfender Sekten, deren konfuses Stimmengewirr laut ihre eigene Unzulänglichkeit verkündet, deren hilflose Schwäche die Sünde des Schismas schon allein dadurch fast wieder gut macht, dass sie die Macht, Majestät und Einheit Roms um so glänzender hervortreten lässt.“ „Im vollsten Gegensatz zu ihnen, steht die römische Kirche da, wo ihr Meister sie hingesetzt, auf dem Felsen, ausgestattet mit allen Vorrechten und Machtbefugnissen, die er ihr gab, und unbesiegbar trotzend den Pforten der Hölle.“ „Übernatürliche Gnadengaben sind ihr als Mitgift geworden, und das Wunder, das Wunder, das über ihrer Wiege wachte, das sie begleitete auf allen ihren Wegen durch die Jahrhunderte, und das auch heute noch nicht von ihr gewichen ist.“ „Sie ist nicht wie der Protestantismus: eine Konzession an den Geist der Verneinung, ein unheiliger Kompromiss mit der naturalistischen Weltauffassung.“ „Alles an ihr ist positiv und übernatürlich (transzendent). Sie steht da als die Trägerin göttlicher Wahrheit, als Vermittlerin einer göttlichen Ordnung, deren übernatürlichen Charakter sie dem Natürlichen gegenüber fest und unerschrocken aufrecht hält.“ „Auch die Heiligen, ihr gehören sie an, und der Mann, den sie in ihren Schoss aufnimmt, darf ihrer vertrauten Gemeinschaft sich freuen, fühlt ihren Einfluss, nimmt teil an ihren Verdiensten und den Segnungen, die durch ihre Hände gehen. Ihr (der Heiligen) irdisches Leben machte die Vergangenheit der Kirche ruhmwürdig, ihre Tätigkeit im Himmel knüpft das Sichtbare und Unsichtbare ineinander, trägt die Zeit empor zur Ewigkeit.“ „Die Heiligen ehren, heisst die Heiligkeit ehren, und indem die Kirche ihre Söhne anleitet, die Heiligen zu lieben, hilft sie ihnen, die Heiligkeit selbst lieb zu gewinnen.“ „Und die Väter, auch sie gehören ihr an; ihr galten deren Arbeiten, Leiden, Martyrien. Nur die Söhne der katholischen Kirche dürfen sprechen: ‚Athanasius und Chrysostomus, Cyprian und Augustinus, Anselm und Bernhard, Thomas von Aquin und Duns Scotus sind unser, ihr Reichtum ist unser Erbe, zu ihren Füssen lernen wir kindliche Ehrfurcht und göttliche Weisheit.‘“ „Aber so reich die Kirche an grossen Männern ist, noch reicher ist sie an Wahrheit. Ihr Gottesdienst ist ein erhabenes Sakrament, ihre Geheimnisse sind eine unergründliche Tiefe; verborgene Heiligkeit und Bedeutungen umfangen hier den Menschen. Das sakramentale Prinzip umkleidet selbst die einfachsten Dinge, Handlungen und Riten mit einer geheimnisvollen und doch tief beglückenden Bedeutung, verwandelt jeden gottesdienstlichen Vorgang jetzt in eine göttliche Parabel, die von den tiefsinnigen Dingen Gottes spricht, jetzt in eine Brücke, auf welcher Gott sich gnadenspendend und tröstend zum Menschen herablässt und der Mensch hinwiederum voll Ehrfurchtsschauer und Reue, voll Hoffnung und Zuversicht Gott sich nähert.“ „Symbole sind tiefer als Worte, sprechen, wo Worte versagen, machen Eindruck, wo Worte ihre Bedeutung verlieren, und darum lehrt die Kirche in Stunden heiligster Andacht durch Symbole Wahrheiten, die sonst keine Sprache auszudrücken vermag.“ „Und doch weiss sie auch wieder besser als irgend jemand die klare Sprache der Vernunft zu reden; ihr gehören ja die Väter und grossen Theologen.“ „Für jede Schwierigkeit des Verstandes, des Herzens oder Gewissens hat sie nicht nur eine, sondern tausend Lösungen“; videlicet in re sacra difficili quaecumque solutio idonea saltem una, modis quidem multis capacitati hominum multiplici accommodanda (cf. verba *Augustini* n. 328), pro munere divino ecclesiae nunquam deest; quippe verum vero repugnare nequit, unde, id quod agnosticus non percipit, difficultatibus illis mentis, cordis, conscientiae occurrendo ecclesia ostendere semper valet, pugnam veritatis naturalis cum revelata aut nullam esse aut, ubi de mysteriis in hac vita inaccessis agitur, non rite commonstrari, „Zartfühlende Herzen, die sich mit dem harten Gedanken, dass alle ausserhalb der Kirche verloren gehen, nicht versöhnen können, weiss sie durch die Unterscheidung von dem Leibe und der Seele der Kirche, durch die Betonung der verschiedenen Arten und Stufen schuldiger Unwissenheit zu beruhigen und wandelt so die Härte strenger Lehren in nachsichtige Milde“, non quasi doctrinam suam de ecclesiae necessitate reapse ut justo duriorem mutando alia emolliat, sed quod sensum doctrinae semel in perpetuum traditae genuinum, a severitate nimia alienum pro hominibus sive indolis tenerioris sive ceteris explicat profitendo, ex ignorantia exsorte culpae gravis conjunctionem penitus perfectam cum ecclesia ad salutem non requiri (cf. th. XI). „Erheben sich Bedenken in Bezug auf die Unfehlbarkeit, sei es im Hinblick auf päpstliche Sünden und Fehlgriffe in der Vergangenheit, sei es in Rücksicht auf die freiheitlichen Strömungen der Gegenwart oder die Fortschritte der Zukunft, so findet sich unschwer ein Ausweg durch die Art der Interpretation und durch den Hinweis auf gewisse bekannte und berühmt gewordene konstitutionelle Beschränkungen“; nempe contra dubitationes detorquentes saepius monendum est, infallibilitatem neque cum vitae impeccantia confundi neque actionibus regiminis particularibus attribui, sed ad doctrinam de fide vel moribus ecclesiae universae peremptorie proponendam revocari (cf. th. XXIV—XXVII). „Nur in der Kirche hat sich die Kasuistik zu einer Wissenschaft entwickelt, so vollkommen, dass sie für jeden wirklichen oder möglichen Gewissensfall eine Entscheidung und ein Heilmittel bereit hat“, eo utique, quod ecclesia se ducem pro actibus hominum quibuslibet ad sanctitatis et salutis finem dirigendis divinitus datam sola novit (cf. th. IX). „In ihren Schulen ist die Theologie ein vollkommen ausgebautes wissenschaftliches System geworden, das den Gesamtinhalt ihrer Lehren planmässig gegliedert, ihre rechtliche Grundlage erörtert, ihr Dasein und ihre Ansprüche begründet hat.“ „Und so ist die katholische Kirche in einem ganz ihr eigentümlichen Sinne nicht bloss eine kirchliche Institution, sondern eine Religion, ein System, geeignet, die Gewissen zu leiten, das Herz zu befriedigen, das praktische Verhalten zu regeln und die Beziehungen zwischen Gott und Mensch in befriedigender Weise festzusetzen.“ Ex animo *Soloviev* rursus excellentiam divinam ecclesiae catholicae agnovit (cf. *Slavor. litt. theol.* 1907, 323 ss). Testimonia alia splendida hominum acatholicorum, sive protestantium sive orientis, praebent *Die katholischen Missionen* 1900, 89 s; 1904, 22, ex quo loco altero *Nicodemus*, prius patriarcha hieros., declaravit: „Die vernünftigen Griechen wünschen keineswegs den Untergang und Verfall des Papsttums herbei. Von tiefstem Herzensgrund flehen sie zum Himmel, dass das einzige, unbesiegbare Bollwerk der Christenheit dem Ansturm der Feinde widerstehe. Würde das Papsttum erliegen, so gingen zu gleicher Zeit auch alle andern christlichen Bekenntnisse im Strudel der Gottlosigkeit unter. Der Verfall des Katholizismus wäre gleichbedeutend mit dem Tode der Orthodoxie. Der Protestantismus zerbröckelt immer mehr, der Bohrwurm des Liberalismus schwächt seine Kraft, und die Orthodoxie löst sich in verschiedene Nationalkirchen auf. Eine zusammenhängende Masse findet man nur im Katholizismus, und diese Einheit verdankt er dem Papsttum. Das Papsttum verleiht also dem Christentum einzig seine Lebenskraft. Diejenigen, welche seinen Untergang herbeisehnen, wünschen, dass die Pforten der Hölle über die Kirche Jesu Christi triumphieren. Als ich in Jerusalem den theologischen Studien oblag, las ich eines Tages in der Zeitung, Pius IX sei aus Rom geflohen und habe in Gaeta eine Zuflucht gesucht. Ausser mir vor Freude meldete ich diese Neuigkeit einem mir befreundeten schon bejahrten Mönche. Zu gleicher Zeit gab ich meiner Hoffnung Raum, bald das Ende des Papsttums zu schauen. Wie gross war aber mein Erstaunen, als ich meinen alten Freund traurig werden sah. ‚Mein Sohn‘, sagte er, ‚flehe zum Himmel, er möge den Papst in seine Bischofsstadt zurückführen. Bete, dass seine Leiden und Prüfungen nicht lange dauern. Die Wolken, die sich über dem Stuhle von Rom ballen, verkünden auch uns einen unheilvollen Sturm, und die Leiden des Papstes werden unsere eigenen Leiden.‘“ Item ingenue *Jochumsson*, vir clarus in Islandia, asseveravit (ib. 1908, 250): „Alles, was man gegen die gebenedeite Mutter, die erhabene Kirche vorbringt, ist Unwahrheit, Lüge, Verleumdung. Alles, was die katholische Kirche, diese Versammlung der Heiligen, predigt und lehrt, hat kein anderes Ziel als die Heiligung der Seelen.“ His adde, quod de *Anesaki Masaharu*, scientiae comparativae religionum professore in Japonia, inter alia narratur (ib. 1910, 1): „Wie er in öffentlicher Versammlung aussprach, erscheint ihm die katholische Kirche als ‚die machtvollste, grossartigste religiöse Organisation, welche die Menschheitsgeschichte kenne‘. ‚Das einzig wahre Christentum‘, so äussert er sich ein anderes Mal, ‚ist dasjenige, das sein Zentrum in Rom hat‘. Er meint, ‚dass die Religion der katholischen Kirche schon deshalb sich für Japan besonders empfehle, weil sie mehr als jede andere das Prinzip der Autorität vertrete‘. An anderer Stelle spricht er mit Bewunderung von den Heiligen der katholischen Kirche, die so hoch über die gewöhnlichen Niederungen emporragten. Die Welt bedürfe solcher Ideale hoher Sittlichkeit, zumal in unserer Zeit mit ihrem stark materialistischen Gepräge. ‚Daher ist selbst für den Fortschritt der Gesellschaft die Heiligkeit ein notwendiges Element‘. Von diesem Standpunkte aus betrachtet, erscheine ihm die römische Kirche bewunderungswürdig, da in ihr das Streben nach höherer sittlicher Vollkommenheit zumal im Ordensleben eine so eifrige Pflege finde. Der stille Einfluss, der von ihr ausgehe, die Dienste, die sie der Gesellschaft leiste, seien unberechenbar.“
