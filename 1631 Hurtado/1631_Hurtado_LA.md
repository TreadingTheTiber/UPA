## DISPUT. XXXVII.

*Utrum sit de fide hunc numero hominem, qui est Episcopus Romanus, esse Papam?*

**1.** PETRO succedunt, qui legitime creantur Episcopi Romani, quaero nunc, utrum, qui nunc existit Episcopus Romanus, tam certo sit Episcopus Romanus, & legitimus Petri successor in universali praefectura, ut nullo modo liceat dubitare eum esse Papam, magis quod non possimus dubitare de aliquo mysterio fidei? quae quaestio locum habet in singulis Romanis Pontificibus a Lino ad Urbanum VIII. utrum fide sit sanctum, Urbanum VIII. esse Papam, sicut fuit Petrus?

### SECTIO I. Duae monitiones.

**2.** PRIMO monendum est, legitimum Petri successorem non posse errare in quaestionibus fidei, quando eas dirimit non authoritate privata, sed Pontificia. Quae doctrina est secundum fidem tenenda, quam probat apprime Pater Valentia tomo 3. disput. 1. quaest. 1. punct. septimo, quaest. 6. a 4. 4. & Cardinalis Bellarminus libro 2. de Roman. Pontif. a cap. 12. praecipue autem libro 4. cap. 2. & 3. & quidem haec doctrina facile deducitur ex supradictis; quia Petro collata fuit a Christo potestas definiendi quaestiones fidei, confirmandi fratres in doctrina sana, & pascendi oves; sed Pontifex Romanus succedit Petro in hac potestate: ergo. Quod si haeretici admitterent minorem propositionem huius syllogismi, non esset cum illis novum certamen de consequentia, aut consequenti eiusdem syllogismi: ipsi enim admittunt Catholicam Ecclesiam non posse in his quaestionibus errare: recurrunt autem Novatores ad spiritum proprium, quo singuli iudicant, utrum Ecclesia Catholici consignant eis fideles esse successores Petri: quapropter cum de potestate Petri, & eius successoribus satis disputatum sit, abstineo a longa probatione conclusionis, quia inde petenda est.

**3.** Pono secundo, Summum Pontificem posse considerari, quando eligitur, & adoratur illegitime, vel cum suspicione illegitimitatis: in hoc sensu non est quaestio, quia dum est probabile fundamentum de illegitimitate Pontificis, non potest Fide divina credi eum esse successorem Petri: quia fides divina non potest exerceri, quando est locus haesitationi prudenti, ut saepius ostendi: probabile autem fundamentum occasionem praebet haesitationi prudenti. Quapropter non quiescit Ecclesia antequam, eruto omni dubitandi fundamento, tollantur schismatum occasiones.

**4.** Alio modo consideratur Pontifex quando iam legitime eligitur, & adoratur, ut tota Ecclesia illum recognoscat: ut nunc Dominus noster Urbanus VIII. sine ullo controversiae vestigio tenet Christianae Reipublicae clavum, clavemque Petri: est igitur quaestio, utrum credendum sit fide divina, Urbanum Octavum, Clementem Octavum, & alios Pontifices pacifice susceptos esse legitimos successores Petri?

### SECTIO II Pars affirmans

**5.** DICO, credendum esse fide divina omnes & singulos eiusmodi Pontifices, de quibus egi §.4. esse legitimos successores Petri. Haec conclusio non invenietur expressa in authoribus antiquis, quia forte de illa numquam dubitaverunt, eam supponentes: à multis autem e nostrae Societatis Doctoribus acriter propugnatur, praesertim à Patre Suarez disputat.10. sect.8.num.12. Ubi nostros refert & sequitur: & disput.10.sect.5. Cui sententiae multum roboris dedit Clemens Octavus carcerans nonnullos Doctores, quod oppositum censuerint, eosque iubens Romam ad rationem reddituros illius sententiae, quae illi Sedi fuit digna visa supplicio.

### SUBSECTIO I Primum argumentum

**6.** PROBATUR primo, quia nisi fide divina credamus, eiusmodi Pontifices esse legitimos successores Petri, nihil est, quod possimus fide divina credere, atque tota Christiana religio consequentis autem absurditas ex se patet: ergo. Probatur maior: quia non possumus fide divina credere revelationem aliquam factam esse Pontifici formaliter, ut Pontifex est, quin eodem assensu credamus illum esse . Pontificem ; sed nisi fide divina Catholica credamus revelationes factas Pontificibus, qua formaliter Pontifices sunt, non possumus fide Catholica credere mysteria fidei: ergo nisi eadem fide credamus eiusmodi Pontifices esse legitimos successores Petri, non possumus fide divina credere mysteria fidei.

Maior patet quia revelatio est locutio Dei ad aliquem : non possumus autem concipere locutionem esse inter duos, quin duos illos concipiamus : unde fit non posse concipi revelationem fieri à Deo Pontifici, quin eodem actu concipiamus Deum, & Pontificem. Minor probatur primò quia omnia mysteria credimus, vel ex Scriptura, vel traditione, vel definitione Ecclesiae; sed omnes hi modi pendent ab assensu Catholico, quo credimus revelationem Dei factam Pontifici : ergo nisi Catholica fide credamus revelationem Pontifici, non possumus credere fide Catholica mysteria fidei.

Minor probatur, quia omnis Scriptura divina, quae confirmata est authoritate Pontificum admittitur in Ecclesia, ut Canonica quae autem adhuc à Summis Pontificibus non est proposita, ut Canonica, non habetur in Ecclesia pro tali, ut Ecclesiae libri Iudith, & quarti: omnis vero traditio derivata est ab Apostolis, admissaque à tota Ecclesia cum Summo Pontifice : definitionesque Ecclesiae indigent confirmatione Summi Pontificis: ergo non possumus credere aliquod mysterium fidei fide Catholica, quin eadem credamus revelationem factam Pontifici.

Non est animus probare, non esse alia motiva praeter authoritatem Ecclesiae ad credendum fide divina : nunc enim non disputo de conditionibus ad credendum ; sed de obiecto ipso formali fidei: immo vero de facto, &, ut nunc res sunt dispositae per providentiam Dei, sacrae Scripturae non admittuntur, neque possunt, nisi propter authoritatem Ecclesiae, ut dixit Sanctus Augustinus de Evangelium non crediturus, nisi ad id moveretur authoritate Ecclesiae Catholicae.

**7.** Confirmatur hoc argumentum, quia, verbi gratia, in Eucharistia sola accidentia remanere, & substantiam desinere cognoscimus fide divina propter definitionem Concilij Tridentini confirmati à Pio Quarto: item absolutionem in absentia esse invalidam credimus ob definitionem Clementis Octavi : sacras item imagines esse adorandas credimus propter definitionem Concilij Nicaeni Secundi confirmati ab Adriano: sed nisi credamus fide divina Pium Quartum, Clementem Octavum, & Adrianum fuisse legitimos Pontifices, non possumus credere haec mysteria fidei: ergo. Probatur minor, quia credere est esse proposita per authoritatem infallibilem Summi Pontificis, cui Deus ea revelavit, propter promissionem infallibilem illi assistendi, ne erret: ergo nobis persuademus, eam infallibilem propositionem Pontificis ortam esse a Spiritu Sancto assistente Pontifici, quia Pontifex est.

**8.** Quod confirmatur secundò, quia tamdiu possumus dubitare de infallibili veritate propositionis Pontificiae, quamdiu possumus dubitare de legitimitate Pontificis: ergo si absque peccato contra fidem Catholicam possum ego dubitare de legitimitate Summi Pontificis, possum absque tali peccato dubitare etiam de infallibilitate eiusdem propositionis, & consequenter possum dubitare de veritate mysterij revelati, quia careo sufficienti principio ad credendum indubitanter: consequentia patet, quia eodem fundamento nituntur firmitas, aut dubitatio personae, & iuris ipsius personae: si enim ego dubito hunc hominem esse Regem, dubito etiam de obligatione legis ab ipso latae: antecedens probo, quia infallibilitas propositionis Pontificiae cognoscitur oriri ex eius dignitate, & legitima successione Petri: hae enim conditio antecedenter necessaria, non secus quàm dominium alicuius rei est principium necessarium ad valorem alienationis: & quemadmodum Regia dignitas est necessaria ad valorem legum: &, vt dubitamus de omnibus effectibus, dum dubitamus de illorum causis adaequatis, ita dubitare possumus de infallibilitate propositionis, dum possumus dubitare de authoritate Pontificis, sine qua non potest dari causa adaequata eius infallibilitatis.

**9.** Observa eamdem esse difficultatem de hoc articulo fidei, ac de Conciliis: quia Concilia in probabiliori sententia non habent vim definiendi absque instructione, aut consensu Romani Pontificis: ergo, vt decreta Conciliaria vim habeant, vt credantur fide Catholica, opus est, vt credamus ea confirmari à vero Pontifice: ergo nisi credamus hunc esse verum Pontificem, non credimus hoc Concilium habere authoritatem infallibilem: consequentiam probo ex proximè dictis. Et quamvis demus Concilia errare non posse, nisi faciant aliquid contra consensum, aut instructionem Pontificis, adhuc opus est credere fide divina, hoc Concilium esse legitimum; alioqui, qua ratione dubitatur de eius legitimitate, possumus etiam dubitare de eius infallibilitate: estque fere eadem difficultas credendi fide Catholica, hoc Concilium esse legitimum, quae de hoc Pontifice. Item est eadem difficultas de tota Ecclesia: quae quamvis correspondenter a legitimitate Pontificis in fallibilitate errare non possit, adhuc possumus dubitare, in quibus hominibus sit haec Ecclesia Catholica? ponamus enim illam esse in Episcopatu Romano, adhuc ignoramus, ex quibus fidelibus in particulari componatur: nescimus enim, an sint baptizati; an haeretici animus ut sint? In Ecclesiae Conciliis oportet credere fide Catholica illorum legitimitatem, animumque Catholicum, sic in Romano Pontifice, ne vacillemus in fide, credenda est fide Catholica eius legitima successio Petri. Immo credimus fide Catholica eumdem Petrum, qui fuit Episcopus Romae, fuisse illum, cui Christus dedit claves Ecclesiae: alioquin nihil erit certum: ergo non alia ratione credendum est Paulum Quintum, Clementem Octavum, Pium Quartum, Adrianum Secundum, Urbanum octavum, & alios esse legitime successores Petri. Non consideravit oppositae fraternitatis authores ab illis in dubium revocari authoritatem singulorum Conciliorum, & totius Ecclesiae: de quorum fide interna, & baptismo est eadem obscuritas, quae de Urbano Octavo. Mihi autem satis esse meae sententiae eamdem rationem, quae est caeteris fidei mysteriis pendentibus ab obiectis, & conditionibus obscuris.

### SUBSECTIO II. Prima responsio impugnatur.

**10.** DOMINICUS Bañez quaest. 1. art. 10. dubitatione secunda principali, versus secundum argumentum, refert a nonnullis celebri credendum esse fide Catholica, eum esse legitimum Pontificem, qui definiat aliquam propositionem credendam fide divina: probat, quia conclusio fidei non potest sequi, nisi ex duobus praemissis fidei, vel altera fidei, & altera cognita lumine naturae; sed conclusio, quam definit Pontifex est certa secundum fidem: quae tamen pendet ex his praemissis: Summus Pontifex errare non potest; hic est summus Pontifex: ergo hic non potest errare: cuius syllogismi minor propositio non cognoscitur lumine naturae: ergo cognoscitur fide. Secundo probat a posteriori, quia qui habet potestatem confirmandi fratres in fide, est summus Pontifex: quod credimus fide Catholica: sed Paullus Quintus confirmat Ecclesiam in fide, ut patet ad sensum; quia fideles, qui ante de aliqua propositione dubitabant, iam non dubitabant post definitiones; quo Paullus Quintus est summus Pontifex. Tertio quia quando summus Pontifex, aut Concilium definiunt aliquid, definiunt simul implicite se habere potestatem definiendi: ergo tunc iam id est fide credendum: antecedens probat, quia alioquin ultima resolutio fidei esset in proprium cuiusque spiritum, & testimonium. Tandem quia non solum est de fide esse Ecclesiam Catholicam, sed etiam eam esse sub vno capite.

**11.** Haec doctrina a me est impugnata disp. 2.§.39: primum quia aliqua Concilia, & Papae multa definiunt; quin aliquid dicant de sua legitimitate. Secundo impugnatur, quia vel mihi constat legitime de pontificatu, aut legitimitate Concilij; ita vt ante ipsam definitionem sim certus; illum esse legitimum Pontificem, aut Concilium: sic autem non est opus nova definitione, vt ego id credam fide Catholica: si autem antecedenter ad actualem definitionem non sum omnino certus de legitimitate definientis, nihil omnino interest definitio: quia eius vim ego mihi persuadeo, quia intelligo eam esse factam legitimo Pontifici; sed per illam mihi no constat hunc esse legitimu Pontifice; ergo mihi no constat, ea quae videtur confirmatum. Quarto mihi esse controversiam cum aliquo Pontifice de eius legitimitate: & ille antequam mihi attulerit novam aliquam rationem, definiat se esse legitimum Pontificem; eius definitio a me irridebitur, quia cum novam rationem mihi non attulerit, nec eius definitio ea indicaverit: maneo aeque dubius, ac ante tam de legitimitate, quam de vi definitionis. Vide eam disputationem vndecimam §.33. & 34: hanc autem doctrinam tradit Cardinalis Bellarminus, & insinuat Magister Bañez; quibus concludo, certum esse secundum fidem hunc hominem esse legitimu Pontifice antequa definiat, esse legitimu Pontifice; alioquin eius definitio no habebit vim.

**12.** Quia vero Dominicus Bañez vult non esse fide certum ante, aut post definitionem, hunc hominem esse Papam: respondet caeteris obiectionibus: ad primam propositam §.10. respondet ipse, propositionem esse certam secundum fidem, si a tota Ecclesia acceptetur, quae errare non potest: non vero quod sit certum secundum fidem hunc hominem esse Papam: in fine autem sic verbis ita concludit *Padet non est opus*; quod vt aliqua propositio habeatur certa secundum fidem, colligatur per consequentia ex illo antecedenti: iste est summus Pontifex, & iste definit, & proponit hanc propositionem: ergo est de fide: sufficit enim nobis, quod a tota Ecclesia acceptetur tamquam certa secundum fidem, ut inde possimus colligere, & tenere, illam esse certam secundum fidem.

**13.** Haec doctrina nequaquam mihi placet: sed est mihi suspecta; quia enervat Romani Pontificis authoritatem in quaestionibus fidei, quam authoritatem negatam capiti defert membris: Romanumque Pontificem non facit infallibilem regulam caeterorum membrorum Ecclesiae; sed potius caetera membra facit regulam capitis. Probo evidenter, quia hic author distinguit totum corpus Ecclesiae a capite: sic autem dicit rationem, ob quam ego mihi persuadeo aliquam propositionem esse de fide, sumi ex omnium consensione membrorum, & non ex definitione capitis: ergo membra facit regulam fidei, & non caput: probo consequentiam, quia illa est mihi regula fidei, per quam dirigor infallibiliter ad credendum fide divina; sed in hac sententia non dirigor definitione capitis; sed consensione membrorum: ergo haec sententia membra, & non caput constituit regulam fidei: hoc autem, quam sit absurdum, inde constat, quia Petrum, & eius successores constituit Christus ad pascendum totum gregem, & omnes fratres confirmandos: membra vero non constituit, ut pascerent caput, nec confirmarent: manifesteque tollitur ex hac sententia authoritas infallibilis Summi Pontificis.

**14.** Secundo impugnatur: quia, quando Pontifex definit iure Pontificio, adhibita diligentia consulendi viros doctos, & alia praestandi: cum primum mihi ita constat de hac definitione, ut non possim de ea formidine dubitare, teneor legibus fidei Catholicae illi absque formidine, & Catholice assentiri, antequam videam caeteros assentiri, aut dissentiri: ergo in sola legitima definitione Pontificis est vis me obligans ad assensum Catholicum: ex quo consequenti impugnatur tota haec responsio: quia non ex consensu fidelium; sed ex definitione Pontificis sumitur fundamentum ad credendum Catholice: quod esse non potest, nisi certum sit secundum fidem, hunc, qui definit, esse legitime Pontificem, sicut Bañez vult credendum esse fide Catholica, quia eadem credo hanc Ecclesiam, quae probat definitionem, esse Catholicam: antecedens probo primo, quia in solo Pontifice antecedenter ad consensum totius Ecclesiae, vel est potestas ad definiendum infallibiliter, vel non est? non esse non affirmat Bañez, neque Catholicus ullus: si autem est: ergo cum primum mihi legitime constat de exercitio illius potestatis, teneor illi credere proprium capitare assensum fidei.

Secundo probatur idem antecedens: quia postquam mihi sufficienter constat de legitima definitione Pontificis, aut debeo expectare consensum omnium fidelium, vel Concilium generale; aut non debeo ea expectare? si non debeo: ergo antecedenter ad consensum Ecclesiae credo Fide Catholica aliquam propositionem definitam ab hoc Pontifice, quod negare videtur Banez. Si autem debeo expectare: ergo nullus erit haereticus, quamvis non credat antequam videat consensum omnium fidelium, vel Concilii generalis. Itaque si quis Romae degens, vidit definitionem Clementis Octavi de invalida absolutione in absentia, potuit absque peccato non credere, donec videret totam Ecclesiam consentientem: sic autem & singuli fideles possent non credere, quia singuli possent suspendere consensum, donec illis constaret de caeterorum consensione. Quae omnia per se sunt absurda.

**15.** Tertio a priori quia singuli, & omnes fideles ideo credunt, quia sibi persuadent id definitum legitime a legitimo Pontifice: ergo quamvis consensus totius Ecclesiae possit esse proxime regula fidei, tamen prima regula est definitio Pontificis: consequentia patet; quia consensus Ecclesiae resolvitur in definitionem Pontificis, ut in obiectum prius cognitum: antecedens probo primo ab exemplis, quia antequam Clemens Octavus definiret nullitatem absolutionis in absentia, non consentiebat Ecclesia tota in eam sententiam: multi enim Catholici sentiebant eam absolutionem esse validam: qui vero censebant eam esse nullam, adversarios non perstringebant haeresis nota: at post definitionem Clementis omnes Catholici consensere in eius absolutionis nullitatem, & censent haereticos esse, qui refragentur: quod autem fuit principium in Ecclesia ad hunc consensum praeter definitionem Clementis? Idem dixerim de Sixto Quinto definiente nullum esse eunuchorum matrimonium: censet igitur Ecclesia Catholica se teneri legibus orthodoxae fidei, ad assentiendum Fide Catholica Summo Pontifici legitime definienti: quia sibi Catholice persuadet: illum sic definientem non moveri authoritate sua; sed Dei: Dei vero authoritatem, & revelationem sufficienter apparatam nullus potest Catholice respuere: ergo prima regula credendi in his, quae Pontifex definit, non est consensus fidelium; sed definitio Papae. Consensus igitur fidelium est argumentum a posteriori infallibilis veritatis propositionis definitae: quia cum tota Ecclesia errare non possit, assensus universalis est signum veritatis rei creditae: definitioque Pontificis est argumentum a priori nostri assensus Catholici, qui eam definitionem sequitur, ut obiectum formale.

**16.** Probantur haec secundo, quia diversimode contingit infallibilitas Pontifici & Ecclesiae: neuter enim errare potest, Pontifex non potest errare in definiendo; Ecclesia vero in credendo. Pontifex quidem, quia Christus rogavit ne deficiat eius fides in confirmandis fratribus: cui adid tradidit claves: Ecclesia vero est infallibilis in credendo, quia adversus eam portae inferi non praevalebunt: manet igitur usque in finem saeculi Ecclesia Catholica: quae cum constet membris, & capite, debet integra perseverare capite, & membris: capite quidem influente alimenta doctrinae, membris autem recipientibus: ut ergo Deus infallibiliter assistit Pontifici, ut definiat vere: ita assistit Ecclesiae, ut eam definitionem credat: consentientibusque capite & membris tota viget Ecclesia. Adde quae dixi §. nono, eandem fere esse difficultatem in credendo fide Catholica, in quibus individuis existat Ecclesia, ac quis eius caput: cumque fides singulorum sit occulta, est nova difficultas in credendo fide Catholica, a caeteris eadem fide credi definitionem Pontificis: quia singulorum baptismus aeque est mihi obscurus, ac est baptismus Papae.

**17.** Ad id quod §. 10. obiicitur de resolutione fide in proprium cuiusque spiritum: respondet Banez veracitatem Ecclesiae tandem resolvi in lumen internum fidei, quo singuli fideles inclinantur ad credendum. Quae doctrina a me est impugnata disput. 5.§.37.& disput.13.§. 116. quia ex parte credentis, lumen, & habitus, & actus fidei sunt idem: habitus autem inclinatur ad credendum in genere causae efficientis: quia est principium, activum assensuum: praeter haec dantur congrua auxilia gratiae ad credendum: at vero ex parte obiecti proponitur aliquid credendum circa quod versantur assensus fidei: hoc obiectum includit etiam definitionem Pontificis, aut Ecclesiae: ergo praeter internum lumen, fit fidei resolutio obiectiva in authoritatem Ecclesiae, & Pontificis: hoc vero fieri non potest, nisi fide divina credatur hunc esse Pontificem: ergo. Concludo ergo contra hanc primam responsionem aeque esse certum hunc esse legitimum Pontificem ante, ac post definitionem: at vero contra Dominicum Banez concludo: nihil posse fide Catholica credi, nisi hoc ita credatur.

### SUBSECTIO III. Secunda responsio.

**18.** SECUNDO responderi potest argumento facto: Pontificis definitionem non pertinere ad rationem formalem fidei; sed tantum esse conditionem, sine qua non, siue applicationem: applicatio uero non est credenda fide diuina, ut late ostendi disputatione 7. sufficit autem ad applicationem necessariam fidei, si tam prudenter proponatur, ut nullus ei prudenter possit dissentire: ut testatur ostendi. Quam doctrinam indicat Bañez uersu, & propter: quamuis non uideatur eam omnino probare, aut improbare. Potestque confirmari, quia multi censent Pontifici definienti nullam fieri nouam reuelationem.

**19.** Nec haec doctrina potest admitti: est enim in Pontifice & Ecclesia duplex authoritas; altera pure humana; altera diuina: humana nihil habet diuinum; sed est doctrina, & authoritas morum: quibus persuadetur homo prudens illos nec fallere uelle, & difficile posse falli: haec autem persuasio est moraliter certa, non physice; sed physice exposita falsitati: quia enim ipsa hominum uoluntas est physice impos mendacii: nec illorum intellectus est incapax erroris: quapropter haec authoritas non pertinet ad obiectum formale fidei; sed ad prudentem eius applicationem. Alia authoritas est diuina; quia Spiritus Sanctus mouet Pontificem in definitionibus tam certo, & infallibiliter, quam Isaiam, & ceteros Prophetas.

**20.** Unde argumentor: propositio Pontificis orta ab hac secunda authoritate est principium obiectiuum fidei: non ut applicatio, ergo ut obiectum formale: probo consequentiam, quia omne obiectum cognitum, aut cognoscitur ut obiectum formale, aut materiale, aut ut applicatio: haec definitio non cognoscitur, ut obiectum materiale: quia ipsa non cognoscitur ex alio obiecto formali prius cognito: neque item est applicatio: quia omnis applicatio ad fidem est pure humana, & quantum ex se est, & physice, est fallibilis, & exposita falsitati, ut abunde dixi ab initio disputationis septimae: eaquepropter applicatio non est obiectum formale fidei; sed conditio sine qua non, quia fides nititur obiecto adaequato formali physice infallibili: superest ergo, ut illa definitio Pontificis sit obiectum formale fidei.

**21.** Quod vero dicitur, Pontifici non fieri nouam reuelationem, si generatim accipiatur, est omnino falsum? distinguere enim possumus duas revelationes: altera est directa de obiecto revelato: quam aliqui dicunt non fieri de novo, quia saltem implicite est facta in Scriptura. Quae sententia mihi non placet; licet enim Deus de novo non revelet aliquod mysterium, cuius cognitio sit necessaria ad salutem necessitate medii; multa tamen revelat, quae expediant ad communem utilitatem, nam aliqui libri canonici non fuerunt admissi in ipsis Ecclesiae natalitijs pro canonicis: postea vero Pontifices definierunt illos esse canonicos: haec tamen revelatio non erat facta prius: sicut nec quod matrimonia Eunuchorum erant invalida, & alia huiusmodi. Saltem negari non potest aliqua non fuisse olim tam expresse revelata, ut non potuerint absque infidelitate negari: postea vero tam expresse revelantur, ut iam licite negari non possint: illa ergo revelatio expressior est, quae fit Pontifici. Quando autem definit, cum fundamento definit: non tamen est necesse, ut id fiat ex Scriptura; epistolam enim Iacobi esse canonicam, ex qua Scriptura colligitur. Quod si Pontifex nunc definiat ultimos Esdrae libros esse, aut non esse canonicos, ex nulla Scriptura id definiet: quid autem prohibet Deum, quae velit revelare de novo.

**22.** Secunda revelatio est quasi reflexa, quae habet pro obiecto revelationes alias: verbi gratia. Prophetia Isaiae est revelatio Dei de omnibus rebus, quae sunt in libro Isaiae: at vero, quando Pontifex declaravit libros illos esse canonicos, habuit revelationem Dei de authoritate illorum librorum: haec revelatio de novo fit quotidie: nunc enim circa libros Isaiae duo credimus fide Catholica: alterum omne quod est in illo libro; quod immediate creditur propter revelationem Isaiae: alterum est revelatum esse Ecclesiae illum librum esse canonicum, quia, qui id negaret, esset haereticus; ageret enim contra fidem: haec autem revelatio fuit facta Pontifici. Itaque revelatio Isaiae cognoscitur a nobis fide Catholica tamquam obiectum materiale, per definitionem Pontificis, tamquam per obiectum formale: non nego posse etiam cognosci hanc revelationem Isaiae per species immediatas relictas ex primo syllogismo, de quo genere cognitionis egi disp. 7. & 8. de circulo autem vitando egi disp. 15.

**23.** Tota haec doctrina confirmatur: quia quando Pontifex definit authoritate Pontificia, oritur definitio a Spiritu Sancto, ut authore speciali tam infallibiliter, ut Spiritus Sanctus fit specialis author illius? non minus quam cum aliquid revelat, aut miraculo confirmat; alioquin non esset infallibilis definitio, nisi Deum haberet authorem specialem: sed haec specialis assistentia consistit in revelatione facta Pontifici: ergo. Probo minorem, quia iudicium illud Pontificis definientis non potuit infallibiliter oriri ex motivis, & coniecturis pure humanis: quia Pontifex non potuit illis magis infallibiliter moveri, quam caeteri Catholici: qui non ita movebantur, quin possent absque infidelitate non moveri. Ponamus enim controversiam esse inter Catholicos de valore absolutionis in absentia: qui asserebant enim valorem, movebantur quidem coniecturis prudentibus, quarum efficaciam absque infidelitatis peccato negabant adversarii: Pontifex ergo illis omnibus consideratis, poterat assentiri absque peccato, cui parti vellet: qui assensus nullo modo esset fidei Catholicae magis, quam in aliis fidelibus, quia quando absque peccato dubitari potest de aliquo obiecto, non creditur fide divina, ut ostendi disputatione undecima sectione quarta. Ergo Pontifex iudicans assensu supernaturali partem, quam definit, movetur alio principio supernaturali obiectivo, quod nihil videtur esse praeter loquutionem instrumentalem Dei, de qua fuse disputavi disp. 13. ab initio.

**24.** Dices: assensum Pontificum non esse revelationem Dei; sed esse actum fidei ortum a Deo speciali ratione: quemadmodum, quod Ecclesia non deficiat in credendo, est assensus fidei ortus a Deo specialiori ratione, quam in aliquibus fidelibus. Contra: caeteri fideles in his, quae credunt fide divina moventur coniecturis tam prudentibus, ut fidem amitterent, si dissentirentur, aut dubitarent: at vero Pontifex, quando dirimit controversiam, cuius neutra pars credebatur fide divina: non habet coniecturas tam efficaces, ut peccaret non credendo, sicut non peccabant Catholici, qui non credebant: ergo quando assensu supernaturali definivit, habuit a solo Deo diversa principia, quae non potuit habere ex iis, quae in tota Ecclesia gerebantur. Item nulli fideli in singulari infundit Deus actum fidei, nisi per gratiam congruam, cui physice poterat resistere, & per actum falsum dissentire obiecto revelato: quia quamvis circa totam Ecclesiam Deus decreverit, ne fidem amittant, tamen singuli fideles eam possunt amittere. Pontifex autem quando definit, est in singulari determinatus ante cedentem Spiritum Sanctum ad veritatem assensus: utrum vero ad legitimam definitionem sit necessaria ista consultatio, nihil interest: quamvis enim humanae conjecturae sint necessariae; tamen non ut infallibiliter connexae cum definitione Pontificis; sed quia Deus decreverit tunc loqui cum Pontifice, quando ipse prudenter fuerit dispositus, & cognita rei ambiguitate, a Deo petit illustrari: idque spectat ad prudentem administrationem Ecclesiae, ut singuli sibi persuadeant, a Deo implorandam; & obtinendam esse opem, quando adhibita diligenti prudentia, non est spes in humanis.

**25.** Praeterea confirmo definitionem legitimam Pontificis esse revelationem Dei: quia illa habet aliquid supernaturale, ut constat ex Catholicis omnibus, (cum quibus disputo): ergo creditur per habitum supernaturalem: quia omne objectum supernaturale petit ad proportionatam cognitionem sui, ut cognoscatur per habitum supernaturalem; sed ille habitus, quo creditur est fides Catholica: ergo illa definitio petit credi fide Catholica: ergo est revelatio Dei: probo consequentiam, quia omne objectum fidei Catholicae, vel est mysterium revelatum, vel est authoritas Dei, vel est revelatio Dei: haec autem definitio non est objectum revelatum, quia non cognoscitur ex alia, nec est authoritas Dei: ergo est revelatio Dei: & quidem cum Caiphas prophetaverit, quia erat Pontifex anni illius, mirum esset nostris Pontificibus negare prophetiam, quae formaliter est revelatio.

**26.** Objicies; assensus supernaturalis cujusque fidelis petit ex se cognosci habitu supernaturali fidei: cum tamen non sit revelatio omnis actus fidei. Respondeo, actus fidei in singulari non posse cognosci fide Catholica, neque in via habitu infuso lege communi: quia cum singuli fideles possint errare, non habemus conjecturas moraliter infallibiles, quibus manuducamur ad assensum supernaturalem de illorum fide: esse autem fidem Catholicam in tota Ecclesia, cognoscitur per fidem, ut objectum materiale cognitum per aliquam revelationem factam in singulari alicui Pontifici. At vero quando relinquuntur species fidei in Ecclesia existentis, non exercetur per illas fides Catholica: quia omnis fides in Deum est de objecto formali, quod includat revelationem instrumentalem, aut formalem Dei; sed multi sunt actus fidei infusae, qui non sunt revelatio formalis, aut instrumentalis Dei: ergo fides illos non considerat, ut objectum formale. At vero cum in singulari definitio supernaturalis Pontificis petat, & debeat credi a fidelibus, non relinquitur alius habitus supernaturalis, per quem id fiat, praeter fidem: unde redit argumentum capitis: Fide Catholica credimus illam esse revelationem Dei ad Pontificem: ergo fide Catholica credimus hunc esse Pontificem: e quibus respondeo ad 5. decimum octavum, applicationem revelationis non esse credendam fide divina: est tamen ea credendum, Deum revelare huic homini hoc mysterium, quia Pontifex est: ut credo Incarnationem revelatam Isaiae, vel saltem, Deum specialiter, & infallibiliter assistere huic homini Pontifici; eius autem Pontificatum certo non scio, nisi ex Scriptura: ut dicam §. 42.

### SUBSECTIO IIII. Responsio tertia.

**27.** TERTIO responderi potest, posse aliquem dubitare de veritate propositionis definitae a Pontifice; non quod dubitet de veritate omnis propositionis definitae a legitimo Pontifice; sed quia dubitat de legitimitate huius Pontificis. Quemadmodum qui credit fide Catholica, omnem hominem esse conceptum in peccato originali, dubitat utrum hoc individuum sit in peccato conceptum, quia dubitat an sit homo? hic non sit haereticus: ergo eadem ratione non erit haereticus, qui dubitans de legitimitate cuius Pontificis, dubitat de eius definitione.

**28.** Contra: quando non est fundamentum probabile ad dubitandum de legitimitate Pontificis, tenemur legibus fidei credere absque formidine, illum esse Pontificem: ergo tenemur etiam credere absq; formidine eius definitionis. Probo antecedens, quia tunc tenemur legibus fidei credere absque formidine, quando ex non credendo destruitur totum obiectum fidei; sed totum obiectum fidei destruitur, quando sine fundamento dubitamus de legitimitate Pontificis: ergo tenemur credere absque formidine illum esse Pontificem, quando non est probabile fundamentum oppositi: maior non indiget probatione; quia si fidem aliquam in fidei regulam coelorum, non possumus licite occasionem dare fidem eradicandi: minor probatur, quia si dubitamus de legitimitate Pontificis, nihil possumus credere fide divina, neque in speciali, neque in communi: quia omnia, quae Catholice credimus, dependent ab aliqua definitione Pontificis Romani, qui vel sacros libros probavit, vel traditionem admisit, vel Concilia confirmavit, vel aliquid definivit. Itaque, qui dubitaret de legitimitate Pii Quarti, qui confirmavit Concilium Tridentinum, dubitare etiam poterit de veritate huius propositionis: *In Eucharistia, sola remanent accidentia panis, & vini*: quia haec veritas confirmata fuit a Pio Quarto.

**29.** Confirmatur, quia eadem ratione, qua aliquis dubitat sine fundamento probabili de legitimitate Pauli Quinti, poterit etiam dubitare de legitimitate Pii Quarti; immo & singulorum omnium Pontificum: unde nihil credet fide divina. Quapropter non solum tenemur exercere hunc actum fidei: *haec definitio est vera, si hic est verus Pontifex*; sed etiam hunc, *hic est verus Pontifex, & eius definitio vera*: quia tenemur ad actus absolutos fidei, & ad omnia per se ad illos necessaria.

**30.** Ad argumentum ex §. 17. respondetur, ad dubitandum absque peccato infidelitatis requiri, vt sit aliquod fundamentum probabile oppositi: verbi gratia, vt aliquis non credat absque peccato infidelitatis, hoc individuum esse conceptum in peccato originali, opus est, vt habeat aliquod fundamentum, quod sibi probabiliter persuadeat, hoc individuum non esse hominem quod fundamentum non reperiatur in caeteris individuis, qui homines videntur. Quod si absque fundamento id sibi persuaderet, peccat contra fidem (si intellectu polleat) quia eodem modo posset negare conceptum esse de in peccato originali quodcumque individuum quod appareat homo; vel saltem cum vrget praeceptum affirmativum credendi, *omnem hominem esse in peccato conceptum*, tenetur credere de Petro, quem evidenter videt contineri in eo subiecto, *omnis homo*. Et quamvis posset de vno individuo absque infidelitate dubitari, non est de aliquo Romano Pontifice discrimen est, quia quamvis negetur de vno individuo, non tollitur fundamentum fidei; quia integra manet definitio vniversalis Pontificis: at vero quando absque fundamento dubitatur de legitimitate Pontificis, destruitur fundamentum credendi propositionem definitam. 

### SUBSECTIO V. Secundum argumentum.

**31.** ARGUMENTUM secundum est confirmatio primi: aut ego mihi possum licite persuadere hunc hominem, licet definitione errare potuisse; aut non possum id mihi persuadere: si possum absque peccato id mihi persuadere: ergo etiam mihi persuadere possum licite definitionem huius Pontificis esse contingentem ad veritatem, & falsitatem; ac propterea illam non possum credere fide divina Catholica, ut saepe dixi; si vero non possum licite id mihi persuadere: ergo fide divina credo hunc hominem esse Pontificem: probo consequentiam, quia ideo credo hunc hominem falli non posse, quia credo illi assistere Spiritum Sanctum, ut Pontifici. Hoc argumentum est commune contra opinantes §. 18. non posse fieri Pontifici revelationem novam: nam habet enim Pontifex infallibilem assistentiam Dei, ita ut ratione illius non possit errare, idque credimus fide divina, ut articulum revelatum: itaque non possumus dubitare de infallibili assistentia Dei.

**32.** Dices primo, nos non posse dubitare de veritate huius definitionis, quia licet non sit verus Pontifex; tamen, quia verus apparet, illi assistit Spiritus Sanctus. Quae doctrina similis est alii, quam ex Bellarmino retuli disputatione undecima, §. 30. nempe ad legitimitatem Concilii sufficere Conciliarios externe esse Catholicos, quamvis interne non sit. Eam tamen ibi reieci, quia nullum est fundamentum in Scriptura, quo colligamus Spiritum Sanctum infallibiliter assistere Pseudo-Pontifici: Petro enim & eius successoribus promisit Christus eam assistentiam; non vero non successoribus. Deinde: ergo iam de fide est hunc esse legitimum successorem Petri in potestate definiendi. Tandem sicut consecratio facta a Sacerdote apparente tantum, & absolutio, & alia id genus nullam habent vim; ita nec definitio a Pseudo-Pontifice vim habet. Quapropter Pater Suarez disputat. 10. sect. 5. num. 4. recte ait, qui hoc dicunt, & terminos ignorare, (quia infallibilis assistentia Dei promissa est Pontifici successori Petri, & non diabolo, aut non baptizato, si eligatur) & nos eadem difficultate implicari. Non enim sciunt hunc esse rite electum: quia voluntas illegitima electorum tam est occulta, ac huius hominis baptismus: ut ergo de illa sumus certis ita & de baptismo, & aliis conditio-nibus occultis, & sic credimus Ecclesiam Regi a vero Pontifice.

**33.** Dices secundo: nos non posse dubitare de veritate propositionis definitae, quamvis possimus dubitare de legitimitate Ponti-ficis: quia quamvis credamus illum erra-re posse ob illegimitatem, tamen numquam eius error in definiendo redundabit in Ec-clesiam, quia vel non definiet, vel defi-niet verum, vel si falsum definiat, non re-cipietur ab Ecclesia; sed revelabitur error definitionis, vel definientis, & hoc ci-tra miraculum fiet ex promissione Chri-sti, *Et portae inferi non praevalebunt adversus eam*. Sic respondet Dominicus Bañez ex propria sententia art. 10. dubio 2. versus ad secundum.

**34.** Quem tamen inconsequentiae arguo, quia ipse censet post definitionem Pontifi-cis adhuc non esse de fide eum esse Ponti-ficem; sed oppositum colligitur ex hac do-ctrina: ergo. Probo minorem, quia dum post definitionem Deus non revelat defini-tionis falsitatem, neque definientis illegi-timitatem, signum est & definitionem esse veram, & Pontificem legitimum esse: hoc fundamentum non erat ante definitionem: ergo non est tam certum nunc esse Pontifi-cem ante definitionem, quam post: quia ante definitionem non est necesse, ut Deus revelet vel falsitatem definitionis, vel defi-nientis: at vero post definitionem est ea ne-cessitas: ergo.

**35.** Item est alia inconsequentia: quia ip-se fatetur falsitatem definitionis revela-tam iri Ecclesiae, ne portae inferi adver-sus eam praevaleant; sed eadem ratio est de revelanda falsitate Pontificis: ergo. Pro-bo minorem, quia promissio Ecclesiae de portis inferi non praevalituris adversus eam, facta est ipsi Ecclesiae, ut est admi-nistrata per successorem Petri: *Tu es enim Petrus, & super hanc Petram aedificabo Eccle-siam meam: & portae inferi non praevalebunt* caussa igitur, ob quam semper vincet Ec-clesia est, quia illi praeest Petrus: ne igi-tur per PseudoPontificem careat praesi-dio Petri, revelabit illi Deus illegitima-tem Pontificis: nullum quidem discrimen reddet hic author: cuius caeteram doctri-nam percurramus.

**36.** Dicit falsum Pontificem nihil definitu-rum. Bene: pone si definiat, ipsa defi-nitione efficitur, ut fide credamus eum es-se Pontificem legitimum: probo conse-quentiam, quia per te definitio est proprius character Pontificis veri; qui character nullo modo est in PseudoPontifice: ergo post definitionem maius fundamentum est ad credendum hunc esse Pontificem, quam ante. Deinde cur non definiet? an quia non habet ius ad definiendum? at non habet ius ad definiendum cum assistentia Spiritus Sancti: sine illa vero cur non definiet. Quod si dicas providentia Dei impediendam definitionem, cur non dices eadem providentia efficiendum, ne a tota Ecclesia acceptetur Pseudopontifex pro legitimo: hanc enim promissionem sonant verba Christi de promissione aedificii Ecclesiae supra Petram. Idem duo ad aliam partem doctrinae, quam impugno: si enim est Pontifex illegitimus, cur necessario definiet verum? si est ex providentia Dei, multo melius intelligitur illa providentia in prohibenda acceptatione Pontificis illegitimi.

**37.** Peius est, quod postea dicit, ab Ecclesia non accipiendam definitionem Pontificis; sed illi a Deo oppositum revelandum: etenim deducit authoritatem controversiarum fidei non ad caput; sed ad membra, ut ostendi §. 13. ibique impugnavi. Deinde non tolleretur schismatum occasio, ut voluit S. Hieronymus: quia eiusmodi Pontifex arbitraretur se definivisse iure Pontificio: cuius definitionem inculpate sequerentur infiniti Catholici: adversarii autem iure pro haereticis punirentur ab eodem Pontifice, & eius sectatoribus: arbitrantibus nullam adversarios posse habere revelationem oppositam: quia merito arbitraretur Pontificem legitime definivisse: melius ergo Dominicus Bañez constituisset specialem providentiam Dei, in non acceptando Pseudo-Pontifice, quam in eius definitionibus reiiciendis, postquam est acceptatus. Mitto multa alia, quae miscet, quae ex dictis facilia sunt impugnata. Argumentum a priori proponam, §. 41. illum consule.

### SECTIO. III. Opposita sententia.

**38.** NON esse fide Catholica credendum hunc Pontificem esse legitimum perspicue docuit Caietanus 2.2. quaest. 1. art. 3. versu: *in responsione ad quartum*, ubi de Romano Pontifice, haec ait: *Quis scit, si iste fuit baptizatus? & si ille, qui baptizavit eum, habuit intentionem conferendi Sacramentum Baptismi?* Caietanum secutus est Dominicus Bañez art. 10. dubit. 2. versu *ad secundum argumentum*: & alii apud P. Suarez disput. 10. sect. 5. num. 2. 

**39.** Primus argumentum huius sententiae est, quia neque ex scriptura, neque ex traditione, neque ex definitione constare potest hunc esse legitimum Pontificem: ergo non est de fide eum esse talem. Confirmatur, quia non est de fide hunc hominem esse baptizatum: non enim constat de voluntate baptizantis: neque, est de fide eum esse legitime Sacerdotem, quia non constat ex fide de voluntate conferentis, aut recipientis ordines: ergo non potest constare ex fide eum esse Pontificem.

**40.** Primum ex hoc argumento ostendam huius sententiae absurditatem: demus enim oriri in Ecclesia controversiam aliquam fidei de aliquo articulo; & simul dicat altera pars contendentium non esse in Ecclesia legitimum Pontificem, qui componere possit eam controversiam, quia Paullus Quintus non est legitimus Pontifex. Spectat quidem ad Paullum Quintum definire, & articulum illum, & se esse legitimum Pontificem: utrunque enim definiri posse quis dubitat, cum hoc sit apprime necessarium ad tranquillitatem Ecclesiae: haec definitio contemnetur quidem in utraque parte, nisi aliunde constet de Pontificis legitimitate: qua enim ratione illam aestimabit, qui censet eum non esse Pontificem: ergo ante definitionem opus est, ut sit obligatio indubitanter credendi eum esse Pontificem, & habere potestatem definiendi.

**41.** Praemitto doctrinam, quam late tradidi disp.12.ab initio: nempe in propositione universali affirmativa contineri omnes singulares: nempe hac propositione *omnis homo est conceptus in peccato*, continetur haec: *Petrus est conceptus in peccato, Ioannes est conceptus in peccato, &c.* ratio a priori: quia *omnis homo* est idem ac Petrus, & Paulus & caeteri: itaque Petrus, & Paulus sunt partes essentiales huius exempli *omnis homo*. Item quando Deus loquitur cum Propheta supponit a Propheta cognosci terminos quidditativos rerum: ut ostendi ea disp.12.§.17. nam supponit cognitionem quidditativam huius vocis *omnis homo*: quae cognitio quidditativa potest esse aut adaequata, aut inadaequata: adaequata terminatur ad omnes homines singulares, quia debet terminari ad omnes partes quidditativas: inadaequata vero debet terminari ad aliquem hominem in singulari: unde ad cognoscendum Petrum esse conceptum in peccato originali, non est opus hoc syllogismo: *omnis homo est conceptus in peccato: Petrus est homo: ergo Petrus est conceptus in peccato*. Ratio est, quia Petrus potest cognosci immediate in illa propositione universali ex solis apprehensionibus Petri, & omnis hominis. Positis enim illis apprehensionibus, & audita hac voce, *omnis homo est conceptus in peccato*, statim concipio de Petro dici conceptionem in peccato: & efformo hunc syllogismum: omne quod Deus dicit, est; sed dicit Petrum esse conceptum in peccato, ergo Petrus est conceptus in peccato: si autem aliquis interroget, ubi Deus id dicat de Petro? respondebo in illa propositione universali, omnis homo est conceptus: quae omnia late prosecutus sum ea disp. 2. sect. 2. ubi etiam ostendi propositionem hanc obiectivam, *Petrus est conceptus in peccato*, esse secundum se de fide, quia à Deo est immediate revelata: haec autem propositio formalis: *Petrus est conceptus in peccato*, potest esse vel ab habitu fidei immediate, vel à Theologico sub habitu fidei, quando deducitur per syllogismum, quem ultimo formavi in hoc §. ab habitu autem Theologico elicitur, quando in propositione universali, *omnis homo*, non cognoscitur explicite Petrus; sed indigeo nova illius cognitione per hanc novam minorem propositionem, *Petrus est homo*: de quo egi ea disputatione duodecima §. secundo.

**42.** Premitto secundo, quando Christus Matthaei 16. dixit Petro *tibi dabo claves regni Calorum*: & quando Ioannis 21. dixit: *pasce oves meas*, illam promissionem non fuisse factam soli personae Petri; sed illi & omnibus eius successoribus; quemadmodum potestas consecrandi & absolvendi non fuit data solis Apostolis; sed eorum etiam successoribus. Ponamus igitur Paulum Quintum esse legitimum successorem Petri, de illo dixit Christus: *pasce oves meas, tibi dabo claves Calorum*: quemadmodum si ego sum legitimus Sacerdos, mihi dixit Christus, *fac hoc in meam commemorationem*. Itaque hae promissiones sunt privilegia universalia, quibus Deus donavit Petrum & Apostolos, & eorum successores: & tam proprie, & immediate successores, quàm Apostolos ipsos. Aliquando enim Apostolos, efformavit propositionem universalem immediate significantem successores: ut Rex alloquens militem, eum & eius successores nobilitate, & pecuniis annuis donat, quae donatio fit immediate successoribus; licet sermo dirigatur ad solum militem praesentem.

**43.** Pono tertio, pertinere ad speciale providentiam Dei cum sua Ecclesia, non permittere, ut tota illa conspiret in aliquem errorem, ex quo contra illam possint praevalere portae inferi: quia, qui promisit eas portas non praevalituras adversus Ecclesiam, promisit etiam avertere, quidquid posset esse occasio, ut tartareae portae praevalent: una autem ex praecipuis occasionibus harum portarum de Ecclesia victoriae esset carere vero, & legitimo Pontifice, & pro illo pacifice subrogari PseudoPontificem: quia pascendas Christus voluit oves per Petrum, & eius successores: quemadmodum membra gubernat per caput: unde si tota Ecclesia pacifice admitteret aliquem PseudoPontificem, exponeretur gravissimis incommodis in fide, & moribus, quia exponeretur periculo accipiendi pro oraculis doctrinam falsam, & turpem administrationem, quia ille Pontifex ageret proprio Marte, & non Dei. Ergo authoritas humana totius Ecclesiae non potuit falli moraliter in acceptando obscura revelatione Dei: ita nec in acceptando Pontifice: ex qua acceptatione cognoscimus & illum esse Pontificem, & habere omnes intrinsecas conditiones ad id munus, ut colligimus esse revelationem, & omnes eius conditiones, quando a tota Ecclesia proponitur.

**44.** Dices, Ecclesiam non posse errare in credendo: fateor, quia non potest errare in admittendo pacifice universali Pastore illegitimo: habens enim legitimum, accipit pastum veritatis, & influxum Spiritus Sancti per Petrum, super quem fundatur: at vero si posset errare in pacifica recognitione Pastoris, posset etiam errare in credendo: quare ex uno, impossibili sequitur aliud: & e contrario, ex infallibilitate Pastoris sequitur infallibilitas doctrinae, & fidei: est igitur certum signum legitimi Pastoris, eius legitima electio, & pacificus in eam Ecclesiae consensus: ita ut, vel nulla sit inter Catholicos dissensio; quae si est, sit in contradicentibus absque ullo probabili fundamento; vel si est, merito possint prohabitudinis lege puniri: quando vero est probabile fundamentum dubitandi de legitimitate Pontificis, quamvis re ipsa legitimus sit; tamen non creditur fide Catholica, nec eius legitimitas, & consequenter nec eius definitio: quia quoties est probabile fundamentum, possumus prudenter dubitare; quamdiu autem ita possumus dubitare, non possumus credere fide Catholica. Quapropter tunc pertinet ad Ecclesiam non quiescere, donec aperte constet de legitima electione, & acceptatione Pontificis. Quod si aliter id obtineri non potest, nisi Pontificem, aut Pontifices deponendo, id potest efficere: ut contigit in Concilio Constantiensi inchoato anno millesimo quadringentesimo decimoquarto: ubi Ioannes vigesimus tertius, & Benedictus decimus tertius, & Gregorius duodecimus fuerunt depositi a Summo Pontificatu, & creatus fuit Martinus V. dum enim non constat sine probabili controversia de legitimitate Pontificis, potest Ecclesia eum deponere, ut docet Pater Suarez libro tertio, cap. 18. numero octavo: quamvis eo iure careat in Pontifices legitimos, & sine probabili controversia acceptos.

**45.** Hinc respondetur ad argumentum propositum §. 39. negato antecedenti: constat enim hunc esse legitimum Pontificem ex illis Scripturae testimonijs, quibus solet Petri confirmari primatus: quia illa est promissio universalis, qua immediate continentur omnes legitimi successores, de quos Deus singillatim vidit, & de illis locutus est; & qui nobis noscendi erant per evidentiam moralem ex legitima illorum electione, & acceptatione pacifica. Quemadmodum, quando Deus revelavit omnem hominem conceptum iri in peccato originali, locutus est Deus immediate de Petro & Paulo, quos Deus clare cognovit, & a nobis erant cognoscendi per evidentiam physicam ortam ex sensibus: & quemadmodum cognito Petro, & cognita universali revelatione de conceptione omnis hominis in peccato, video ex sola apprehensione terminorum, Deum locutum de Petro, & Paulo; ita visa promissione universali Dei de omnibus successoribus Petri, & visa evidenter legitima electione, & approbatione Pontificis: video hunc esse legitimum successorem Petri, & de ipso locutum esse Christum. Recognosce §. 41. & 42.

**46.** Dices, a nobis videri & evidenter cognosci evidentiam physicam, & ad sensum, legitimam electionem, & acceptationem pacificam quoad haec externa; non tamen quoad interna. Nescimus enim an sit baptizatus, & an Sacerdos? ergo non constat certo de tota electione legitima. Confirmatur exemplo Sacerdotis consecrantis hostiam: quia omnia, quae externe requiruntur ad legitimam consecrationem, videmus: nempe eum ordines suscepisse, & consecrationis verba proferre: tamen non sumus certi fide Catholica de consecratione huius hostiae; quia non sumus certi de eius Sacerdotio, & intentione consecrandi. Respondeo ex §. quadragesimo tertio, spectare ad specialem providentiam Dei in Ecclesiam non permittere eligi & admitti pacifice eum, qui non possit esse legitime Pontifex: Quare ex evidenti cognitione legitimae electionis & acceptationis pacifice, colligitur hunc certum hominem nullo alio requisito ad Pontificatum: atque Deum commisisse Pontificium Sancti Petri. Itaque ex applicatione per se nota, deducimus actum fidei, quo credimus illi successori S. Petri collatam ipsius Petri potestatem: quemadmodum ex evidenti cognitione Petri colligimus eius conceptionem in peccato. Quae asseruntur de privato Sacerdote non urgent: quia non promisit Deus eam specialem providentiam in hos casus privatos: quia vero est leviora momenti, & quae absque praeiudicio fidei potest contingere; secus autem electio Pseudo Pontificis.

**47.** Dices: ergo Urbanum VIII. esse Pontificem colligitur ex duabus propositionibus fidei, ex hac: *Omnis rite electus est Pontifex*, & ex hac. *Hic est rite electus*: quam huius Canonicam electionem cognoscimus ex consensu totius Ecclesiae. Contra me quid inde? concedamus id fieri divinae id quod pone, quas libuerit propositiones. Tamen Ecclesiae consensus non est revelatio; sed applicatio, ut per illam cognoscamus Dominum nostrum Urbanum contineri in eo subiecto, *omnis rite electus*: & de illo loquutum Christum Dominum, cum loquutus fuit S. Petro. Nam Ecclesia authoritate humana moraliter infallibili applicat nobis revelationes Dei: quibus sic applicatis non possumus absque peccato diffidere (ut abunde ostendi): ergo haec applicatio revelationis, nec est revelatio, nec creditur divina fide; sed est conditio sine qua non: & creditur fide humana moraliter certa & nos immediate ad assentiendum fide divina revelationi, quam applicat. Ecclesia igitur authoritate humana applicat nobis Canonicam electionem Urbani: qua applicatione credimus fide humana moraliter certa, Urbanum esse rite electum, & esse partem huius subiecti: *Omnis rite electus*, ut scientia naturali credimus Petrum esse hominem & partem huius subiecti, *omnis homo*. Qua cognitione existente in intellectu, si audimus, *omnis rite electus est Pontifex*: credimus Pontificatum immediate & formaliter dici de Urbano: quia sumus moraliter certi, eum esse partem eius subiecti, *omnis rite electus*, ut existente cognitione evidenti de Petro homine; accepta ex physicis principiis: si audimus, *omnis homo est conceptus in peccato*: videmus clare peccatum immediate, & formaliter dici de Petro, quem videmus clare esse partem eius subiecti, *omnis homo*.

**48.** Ecclesiae autem humanam satis esse, ut simus certi moraliter Urbanum esse rite electum & esse partem huius subiecti, *omnis rite electus*, constat: quia ea authoritas nos reddit moraliter certos de existentia revelationis de qua (ut saepe probavi), sed eadem est ratio in proponenda Canonica electione, de qua agimus, & omnibus eius conditionibus obscuris: ergo, ut est satis ad evidentiam moralem circa revelationem; est satis circa electionem: Probo minorem: quia infallibilitas circa revelationes pendet ab infallibilitate circa electionem: ergo est eadem ratio. Probo minorem: quia revelationes, aut proponuntur, aut confirmantur authoritate veri Pontificis, & quas ipse proponit iure Pontificio, tenetur credere reliquum Ecclesiae corpus. Itaque perinde est Ecclesiam esse moraliter infallibilem circa revelationes, ac circa Pontificem, qui est illarum iudex.

**49.** Unde evidenter infertur, non esse specialem difficultatem in hac mea sententia de legitimitate huius Papae: quae non sit communis Conciliis generalibus, toti Ecclesiae, & singulis revelationibus Catholice creditis. Quod utinam animadvertissent oppositae sententiae assertores. Igitur, partim ex electione visibili; partim ex pacifica Ecclesiae acceptatione habemus assensum moraliter evidentem, quem sine peccato negare non possumus, Urbanum esse rite electum, esse Sacerdotem, & esse partem huius subiecti, *omnis rite electus*: ut ex Physica scimus Petrum esse hominem, & partem huius subiecti, *Omnis homo*, & ut sine alia demonstratione de fide diffinita in hac, *omnis homo est conceptus in peccato*, credimus fide Catholica Petrum ita esse conceptum: ita credimus eadem fide Catholica, Urbanum esse Pontificem.

**50.** Dices, nos cognoscere evidenter & Petrum esse hominem, & partem eius subiecti, *omnis homo*. At non cognoscimus evidenter Urbanum esse electum, nec partem huius subiecti, *omnis rite electus*: ergo non spectat ad fidem Catholicam, quia possumus in eo iudicio falli. Nego consequentiam: ad probationem respondeo, nos etiam posse falli in iudicio, quod hoc individuum sit homo: sufficit tamen evidentia physica; licet sic exposita errori ob offusam dispositionem, [...] ita ex evidentia morali scio Urbanum esse rite electum, & partem huius subiecti, *omnis rite electus*: ergo sufficit evidentia moralis, ut sufficit ad credendum Concilium Tridentinum coactum legitime: & hos homines, qui sciunt Ecclesiam, esse Catholicos: & ad credendum Caesares fuisse, & fuisse in peccato conceptos: & quod caput est, sufficit eadem Ecclesiae humana authoritas ad faciendas revelationes credibiles evidenter: eadem omnino ratione sufficit ad faciendam evidenter credibilem legitimam electionem Urbani.

**51.** Ergo, uno verbo, Urbanum esse Papam, credo fide divina, non hoc syllogismo: *Omnis rite electus est Papa: Urbanus est rite electus; ergo Urbanus est Papa*, ut non credo, Petrum esse conceptum in peccato, hoc syllogismo. Omnis homo est conceptus in peccato, Petrus est homo ergo Petrus est conceptus in peccato; sed credo hoc syllogismo: Omne quod Deus dicit est, sed dicit Urbanum esse Papam, & Petrum in peccato conceptum: ergo & Urbanum est Papa, & Petrus in peccato conceptus. Si autem quaeras, ubi Deus dixerit Petrum in peccato conceptum, & Urbanum Papa esse? respondeo, in illa propositione, omnis homo est conceptus in peccato, omnis rite electus est Papa: quia ex terminis per se notis physice, aut moraliter cognosco, Petrum esse hominem, & de illo dici quicquid de omni homine; & Urbanum esse electum, & de illo dici quicquid de omni rite electo. Haec fusius disserui, ut metum abigam ex aliquorum animis, dubitantium qua ratione haec doctrina posit defendi, cum non sit de fide Urbanum esse rite electum? dico, nec est de fide Petrum esse hominem; aut hominem animal rationale; aut hac voce homo significari verum hominem. Illi enim termini aliunde noti ponuntur a fide: & de illis tic praecognitis loquitur Deus, ut nos loquimur: non enim dico tibi: hic est tuus frater, sed pono id ate cognitum, & dico: tuus frater fecit hoc. Vide disp. 1, sect. 1, 2, & quae enim ibi dixi de propositione universali per se nota physice, aut moraliter, huic applicantur iisdem terminis.

**52.** Secundum argumentum: quia contigit aliquando legitima electio Pontificis, & acceptatio pacifica in persona incapaci Pontificatus: ergo & haec non sunt certus character electionis internae: probo antecedens ex Martino Polono, & Mariano Scoto asserentibus anno 853. electam faeminam in Pontificem Romanum, quae vocata est Ioannes Octavus, quae successit Leoni Quarto ante Benedictum Tertium. Nego antecedens: ad probationem respondeo illam esse fabulam plus quam anilem: quod, qualesoles eruditione, comprobat Cardinalis Bellarminus libro tertio de Romano Pontifice capite 24 ostendens authores eius temporis nec meminisse huius historiae; quod est argumentum liquidissimum evidentis eius falsitatis. Platina, Sigebertus, & Marianus Scotus id acceperunt ex Martino Polono; scriptore quidem nonnullis annorum centuriis posteriore: deinde homine simplici & pene stulto, qui nonnullas alias fabulas leviter creditas venditavit; quem errorem ex Chronologia, ex antiquis Scriptoribus, & aliis argumentis evidentibus confutat Bellarminus, fabulam illam referens in Constantinopolitanam Ecclesiam: in qua electi fuerant eunuchi nonnulli, & fama percrebruit etiam fuisse feminam electam: quod constat ex Leone Nono reprehendente propterea illam consuetudinem eligendi eunuchos. Baronius tomo decimo anno 853. probare conatur, neque Constantinopoli foeminam electam: qui etiam rem hanc tractat erudite; nescio autem cur censeat primum huius fabulae authorem Marianum Scotum, cum fuerit Martinus Polonus.

**53.** Tertium argumentum est, quia de legitima electione Formosi varii fuere summi Pontifices: etenim Stephanus Sextus censuit Formosum non fuisse legitime electum: Ioannes autem Nonus, eumdem Formosum dixit fuisse legitime electum. Postea Sergius Tertius, consensit cum Stephano Sexto. Deinceps caeteri Pontifices consenserunt cum Ioanne Nono. Respondeo hinc nihil contra nos. Primum, quia dum fuit illa probabilis controversia, non fuit de fide Formosum fuisse Papam: quia cum ipse iurasset se non rediturum ad Pontificalem dignitatem; & de eius absolutione dubii essent Stephanus & Sergius: habuerunt probabilem occasionem dubitandi. Secundo, quia Stephanus & Sergius non erraverunt intellectu; sed ira perciti ob inimicitias cum Formoso omnia eius acta irritaverunt, declarantes ordines sacros invalide susceptos; quos ipse contulerat. Non quod existimarent eos esse nullos; sed quod eum voluerunt infamare: &, ut in hoc peccaverunt; peccare potuerunt in primo.

**54.** Obiicis, asseri a Cardinali Bellarmino eos errare potuisse in quaestionibus facti tom. 1. lib. 4. de Romano Pontifice c. 14. §. succedet Ceset ergo Bellarminus eam quaestionem non spectare ad fidem. Primum transeat consequens. Secundo distinguo consequens: non pertinet ad fidem ante pacificam ab Ecclesia acceptationem, transeat consequens: post eam, nego consequentiam: & sic intellige nostrum Cardinalem.